<!DOCTYPE html PUBLIC "-//W3C//DTD XHTML 1.0 Strict//EN"
        "http://www.w3.org/TR/xhtml1/DTD/xhtml1-strict.dtd">

<html xmlns="http://www.w3.org/1999/xhtml" xml:lang="it" lang="it">
<head>
	<meta http-equiv="content-type" content="text/html; charset=UTF-8" />
	<title>
	 Il tamburo di fuoco, di Filippo Tommaso Marinetti
	</title>
	<style type="text/css">
body {margin-left: 10%; margin-right: 10%;}

hr {width: 70%; margin-top: 1em; margin-bottom: 1em;}
hr.minor {width: 20%;}
hr.tiny {width: 10%; margin-top: 1.5em; margin-bottom: 1.5em;}

p, blockquot {margin-top: .5em; margin-bottom: 0em; line-height: 1.2;}
.blockquot {margin-left: 55%; margin-right: 5%; font-size: 95%;}

.center {text-align: center; text-indent: 0;}
.r {text-align: right; margin-right: 5%;}
.dedic {line-height: 1.5; text-align: center; margin-top: 3em;}
.pers {text-align: center; margin-left: 15%; margin-right: 15%;}

h1,h2 {text-align: center; font-style: normal;
font-weight: normal; line-height: 1.5; margin-top: .5em; margin-bottom: .5em;}
h1 {font-size: 200%; margin-top: 2em; margin-bottom: 2em;}
h2 {font-size: 140%; margin-top: 2.5em; margin-bottom: 2em;}

table.roles {margin-left: auto; margin-right: auto;}
table.roles td {text-align: left; vertical-align: bottom;}
table.roles td.pad {padding-left: 2em; padding-right: 1em;}

table.opere {margin-left: auto; margin-right: auto; margin-top: 3em; width: 80%; font-size: 90%;}
table.opere td.r {text-align: right; vertical-align: bottom;}

.pagenum  {position: absolute; left: 95%; font-style: normal;
  font-weight: normal; font-size: 65%; text-align: right; color: #999999;
  background-color: #ffffff;}

.spaced8 {margin-left: 8em;}
.spaced4 {margin-left: 4em;}
.spaced1 {margin-left: 1.5em;}

.pad2 {margin-top: 2em;}
.pad4 {margin-top: 4em;}

.small {font-size: 70%;}
.big {font-size: 130%;}

.smcap {font-variant: small-caps;}
.scp {font-size: 75%;}
.g {letter-spacing: .2em;}

.tnote {background-color: #F5F5DC; color: #000; padding: 1em;
  margin: 1em 5%; font-family: sans-serif; font-size: 90%;}
.tnote h2 {font-weight: normal; margin-top: 1em; margin-bottom: 1em;}
.tnote ul {list-style-type: none;}

.poem {margin-top: 1em; margin-bottom: 1em;
  margin-left: 10%; margin-right: 10%; text-align: left; font-size: 95%;}
.poem p {margin-top: 0; margin-bottom: 0;}
.poem p.i2 {margin-left: 1.5em;}

    </style>
  </head>
<body>

<div class="center">
<p class="big">F. T. MARINETTI</p>

<h1>IL TAMBURO<br />
DI FUOCO</h1>

<p>DRAMMA AFRICANO<br />
DI CALORE, COLORE, RUMORI, ODORI</p>

<p class="pad2">con intermezzi musicali<br />
del Maestro BALILLA PRATELLA</p>

<p class="pad2">e accompagnamento intermittente<br />
d'INTONARUMORI RUSSOLO</p>

<p class="pad4">CASA EDITRICE SONZOGNO &mdash; MILANO<br />

Via Pasquirolo, 14</p>
</div>

<hr class="minor" />

<div class="center">
<p class="pad2">PROPRIETÀ LETTERARIA</p>

<p class="pad2">I diritti di rappresentazione,
riproduzione e traduzione
sono riservati.</p>

<p class="pad4 small">Stab. Grafico Matarelli &mdash; Milano, via Passarella, 13-15.</p>
</div>

<hr />

<p class="pad2 center">INDICE<br />
<br />
<a href="#PERSONAGGI">Personaggi</a><br />
<a href="#ATTO_I">Atto I.</a><br />
<a href="#ATTO_II">Atto II.</a><br />
<a href="#ATTO_III">Atto III.</a><br />
</p>

<hr class="minor" />

<div class="dedic">
<p><span class="big">MIEI CARI FISCHIATORI DI IERI,</span></p>
         <p>VI OFFRO QUESTO</p>
     <p><span class="big g"><b>TAMBURO DI FUOCO</b></span></p>
      <p>DA VOI APPLAUDITO ORA</p>
   <p>A PISA, LIVORNO, SIENA, LUCCA,</p>
         <p>FIRENZE, MILANO.</p>
<p>VOLLI IMPORRE LA DRAMMATIZZAZIONE LIRICA</p>
      <p>DEL RUMORE SULLA SCENA</p>
  <p>MEDIANTE IMMAGINI, MUSICHE, LUCI</p>
<p>E GL'INTONARUMORI DI <b>LUIGI RUSSOLO</b>.</p>

<hr class="minor" />

<p>NON POTEVO RAGGIUNGERE LO SCOPO</p>
      <p>CON UN DRAMMA SINTETICO.</p>
<p>SCRISSI DUNQUE QUESTO DRAMMA IMPRESSIONISTA</p>
    <p>CON RELATIVO SVILUPPO TEATRALE.</p>
        <p>NESSUNA CONCESSIONE</p>
   <p>AI VOSTRI GUSTI TRADIZIONALI!</p>
      <p>AVRETE PROSSIMAMENTE</p>
     <p>NUOVE SINTESI TEATRALI</p>
        <p>ULTRAFUTURISTE!</p>
</div>
                       <p class="r">F. T. M.</p>

<hr />

<p class="center pad4">IL TAMBURO DI FUOCO</p>

<p class="pad2"><i>fu rappresentato, nei mesi di Maggio e Giugno
1922, dalla</i> Compagnia Teresa Franchini &mdash; Mario
Fumagalli &mdash; Giuseppe Masi,
<i>a Pisa, Livorno, Siena, Lucca, Firenze, Milano,
Pavia, Como, ecc.</i></p>

<p>&nbsp;<br />&nbsp;</p>

<hr />

<h2><a name="PERSONAGGI" id="PERSONAGGI"></a>PERSONAGGI</h2>

<div class="pers">
<table class="roles" summary="Personaggi">
	<tr>
		<td>KABANGO,</td>
	</tr>
	<tr>
		<td class="pad">Capotribù e legislatore</td> <td>MARIO FUMAGALLI</td>
	</tr>
	<tr>
		<td></td>
	</tr>
	<tr>
		<td>MABIMA,</td>
	</tr>
	<tr>
		<td class="pad">figlia del Capotribù Nicassa</td> <td>TERESA FRANCHINI</td>
	</tr>
	<tr>
		<td></td>
	</tr>
	<tr>
		<td>BAGAMOIO,</td>
	</tr>
	<tr>
		<td class="pad">Ufficiale di Kabango</td> <td>ETTORE MASI</td>
	</tr>
	<tr>
		<td></td>
	</tr>
	<tr>
		<td>LANZIRICA,</td>
	</tr>
	<tr>
		<td class="pad">Poeta, medico e feticciere</td> <td>GIULIO DONADIO</td>
	</tr>
  <tr>
  <td>&nbsp;</td>
  </tr>
 <tr>
  <td colspan="2">Feticcieri, Danzatori negri, Danzatrici negre, Folla.</td>
 </tr>
 <tr>
  <td>&nbsp;</td>
 </tr>
 <tr>
  <td colspan="2"><i>L'azione si svolge nell'Africa Equatoriale, epoca presente.</i></td>
 </tr>
</table>

</div>

<hr />

<p><span class="pagenum"><a name="Page_12" id="Page_12">[12]</a></span></p>

<h2><a name="ATTO_I" id="ATTO_I"></a>ATTO I.</h2>

<p class="center">IL CIMITERO DELLE CAROVANE</p>

<hr class="minor" />

<p class="center pad4">TONO DOMINANTE: ARANCIONE<br />
<br />
Intonarumori: Sibilatori e Ululatori</p>

<p class="pad4"><i>Peso &mdash; angoscia del sole &mdash; destino sulle strade
appassionate della vita. Lieve avvallamento fra
due dune. Atmosfera tropicale abbacinante.
Crepitazione di fucileria lontana. Kabango balza
in scena da sinistra, come se fosse inseguito.
Alto, atletico capo africano (scecchia rossa con
fiocco nero, barracano, fucile ad armacollo).
Preoccupatissimo, esplora l'orizzonte a destra e
a sinistra, poi si butta a terra, e striscia carponi
verso la cresta della duna in fondo alla scena.</i></p>

<p><i>Entra lentamente, pure da sinistra, Mabima,
bruna, flessuosa, semicoperta dal suo burnus
bianco lacerato, haik azzurro, spilloni, medagliette
e grandi orecchini d'argento. Tatuaggi azzurri
sulla fronte e sulle mani. Pesanti anelli alle
caviglie.</i></p>

<p><i>Bagamoio e Lanzirica, il cui abbigliamento è
simile a quello di Kabango, ma meno ricco, sorreggono
Mabima.</i></p>

<hr class="tiny" />

<p><span class="pagenum"><a name="Page_13" id="Page_13">[13]</a></span></p>

<p class="center"><span class="smcap">Kabango</span></p>

<div class="blockquot"><p><i>carponi, continuando ad
esplorare il fondo della
scena, indica col braccio
sinistro un punto dietro
di sè.</i></p></div>

<p>Coricate Mabima qui dietro di me.</p>

<p class="center"><span class="smcap">Mabima</span></p>

<div class="blockquot"><p><i>con un filo di voce.</i></p></div>

<p>Non ti curare di me, Kabango! Ho ancora
molta forza. Se vuoi, camminerò.</p>

<p class="center"><span class="smcap">Lanzirica</span></p>

<p>No, no, credimi, Kabango: bisogna fermarsi.
Mabima è sfinita. Sembra debba svenire
da un momento all'altro. Ha le mani insanguinate!
Anche la bocca cola sangue.<span class="pagenum"><a name="Page_14" id="Page_14">[14]</a></span></p>

<p class="center"><span class="smcap">Bagamoio</span></p>

<p>Non è nulla. È il sangue di quelle canaglie
che volevano tenerla prigioniera! Mabima ha
saputo difendersi con le unghie, coi denti.</p>

<div class="blockquot"><p><i>Bagamoio e Lanzirica
adagiano Mabima sulla
sabbia.</i></p></div>

<p class="center"><span class="smcap">Kabango</span></p>

<p>Bagamoio, guarda attentamente. Non vedi
nulla, dietro a quei cactus?</p>

<p class="center"><span class="smcap">Bagamoio</span></p>

<p>No, dietro a quei cactus non c'è nulla. Speri
di ritrovare la tua scorta di cavalli e di muli?
Non vedo nulla. I nostri nemici hanno certo
perdute le nostre tracce. Sono ormai lontani,
dietro alla terza duna.</p>

<p class="center"><span class="smcap">Lanzirica</span></p>

<div class="blockquot"><p><i>accovacciato vicino a
Mabima.</i></p></div>

<p>Presto, presto, Bagamoio!... Corri al pozzo,
laggiù... Mabima muore.<span class="pagenum"><a name="Page_15" id="Page_15">[15]</a></span></p>

<p class="center"><span class="smcap">Bagamoio</span></p>

<div class="blockquot"><p><i>uscendo da destra.</i></p></div>

<p>Corro al pozzo, ma, per Allah, Kabango,
non alzarti in piedi! Possono vederti e ucciderti
con una fucilata. Hanno buoni fucili e
frecce insradicabili avvelenate!</p>

<p class="center"><span class="smcap">Kabango</span></p>

<div class="blockquot"><p><i>tendendo il pugno verso
il fondo della scena.</i></p></div>

<p>Impostori! Vigliacchi! Traditori! Mi avete
imposto il disonore di fuggire! Per la prima
volta, ho conosciuto l'orrore della fuga! Da
solo, da solo, vi saprei affrontare tutti! E vincere
tutti col mio solo fucile contro tutti i vostri
fucili!</p>

<div class="blockquot"><p><i>Mordendosi le mani con
rabbia.</i></p></div>

<p>Se non avessi avuto il Sinrun da salvare!...
Non l'avranno! Lo porterò a mio fratello. Con
lui, compirò la mia grande opera. Eppure,
malgrado tutti i miei ragionamenti, non so
spiegarmi l'ignobile tradimento! Coloro che<span class="pagenum"><a name="Page_16" id="Page_16">[16]</a></span>
mi hanno tradito, mi debbono tutto: intelligenza,
forza, fede, onori!</p>

<div class="blockquot"><p><i>Dopo un silenzio.</i></p></div>

<p>Del resto, avevo preveduto tutto ciò! Ho favorito
tutto ciò.</p>

<p class="center"><span class="smcap">Lanzirica</span></p>

<p>Se sapevi che ciò era male, perchè l'hai
favorito?</p>

<p class="center"><span class="smcap">Kabango</span></p>

<p>Il male è necessario quanto il bene. Lo sviluppo
del Male esercita la forza del Bene.</p>

<p class="center"><span class="smcap">Lanzirica</span></p>

<p>Hai dunque sempre saputo distinguere il
Male dal Bene?</p>

<p class="center"><span class="smcap">Kabango</span></p>

<p>No. Talvolta il Bene è il vestito della Debolezza
e il Male il vestito della Forza. Talvolta
si scambiano i vestiti. Spesso Male e
Bene si intrecciano e si confondono come i
rumori umani, i rumori animali e i rumori vegetali<span class="pagenum"><a name="Page_17" id="Page_17">[17]</a></span>
in una foresta buia. Ma l'orecchio si
esercita nel distinguerli. Così la coscienza si
esercita nel distinguere il Male dal Bene.
Forse la coscienza altro non è che una luce
in lotta contro questi due lottatori bui. La lotta
è la grande matrice indispensabile. Senza questa
rivolta, il mio coraggio sarebbe caduto. Alcuni
si rivoltano per precisare la loro potenza
individuale. La loro rivolta è una potenza
partorita dalla mia potenza. I migliori, però,
quelli che mi furono collaboratori e non seguaci
sono fermi nella loro fedeltà al Sinrun!
Questi sono ora nell'Oasi di mio fratello, a
cinque giornate di cammello.</p>

<div class="blockquot"><p><i>Voltandosi di scatto.</i></p></div>

<p>Lanzirica! Il respiro di Mabima mi tortura.
Non è un respiro: è un rantolo di agonia. Difendila
dal sole! Con l'ombra del tuo corpo
ritto davanti a lei!</p>

<div class="blockquot"><p><i>Chinandosi tre volte, tocca
tre volte la terra con
la palma destra aperta,
poi l'alza al cielo.</i></p></div>

<p>Sole! Sole feroce! Ti ho sempre amato e venerato!
Ho sempre glorificato le tue sovrane<span class="pagenum"><a name="Page_18" id="Page_18">[18]</a></span>
leggi di calore e di luce. Perchè dunque hai
schierate in cielo contro di me tante lance infilzanti
e tante baionette spietate?... Vuoi dilaniare
il corpo fragile di Mabima? Frena il
tuo gioco rabbioso! Vuoi vendicarti? E di che?
Chi mai ha osato disconoscere la tua sovranità?
Vuoi divertire la tua insonnia ardente?
Vuoi misurare la tua forza? Su così fragili
vittime? Pietà! Pietà per Mabima!</p>

<div class="blockquot"><p><i>Poi scorgendo Lanzirica
inginocchiato accanto a
Mabima e prono amorosamente
sul suo viso,
scatta.</i></p></div>

<p>Cosa fai Lanzirica? Scòstati. Lasciala respirare.</p>

<p class="center"><span class="smcap">Lanzirica</span></p>

<p>Kabango, vorrei difenderla da questa furia
di lingue infuocate!</p>

<p class="center"><span class="smcap">Kabango</span></p>

<div class="blockquot"><p><i>inginocchiandosi vicino
a Mabima.</i></p></div>

<p>Mabima, non abbandonarti al sonno! Aggràppati
alla vita! Vedo la Morte curvare su<span class="pagenum"><a name="Page_19" id="Page_19">[19]</a></span>
di te l'antichissimo suo dorso di fumo violaceo!
Sono forse allucinato? Il sole mi scaraventa
attraverso il cervello palate di lava. Non
un lembo d'ombra in tutto il deserto!</p>

<p class="center"><span class="smcap">Bagamoio</span></p>

<div class="blockquot"><p><i>entrando velocemente da
destra, mentre riprende
la fucileria lontana.</i></p></div>

<p>Il pozzo ha dimenticato da molto tempo
l'acqua. Pompa l'aria come la bocca d'un corridore
affannato. Ho voluto guardare in fondo.
Per poco non scivolai nella strozza vorace. Mi
sembrava di cuocere come un pane in un forno
rovente. Certo mi hanno visto, poichè ho sentito
fischiare le palle sulla testa. Kabango, resta
curvo a terra! Ti colpiranno!</p>

<p class="center"><span class="smcap">Kabango</span></p>

<div class="blockquot"><p><i>appiattandosi con Bagamoio,
con la faccia rivolta
verso il fondo.</i></p></div>

<p>Ti sbagli. Essi non tirano su di noi.</p>

<p class="center"><span class="smcap">Bagamoio</span></p>

<p>Sì, sì, padrone... Senti questi colpi a destra.
Ora a sinistra. Hanno ritrovate le nostre<span class="pagenum"><a name="Page_20" id="Page_20">[20]</a></span>
tracce. Vogliono accerchiarci. Si sono messi
in molti per darci la caccia! Sei una preda
importante, ma pericolosa. Guarda i nugoli di
sabbia che la loro corsa solleva!</p>

<p class="center"><span class="smcap">Kabango</span></p>

<p>No, no, ti sbagli, Bagamoio. Laggiù vi sono
dei nugoli di cavallette... E, a destra, il vento
del Sud che solleva la sabbia e la trasforma
in rossi fantasmi veloci... I nostri nemici non
hanno ritrovate le nostre tracce, altrimenti non
sparerebbero così all'impazzata. Si sparano
l'uno contro l'altro, quei bruti! Gli abitanti
di Bembe combattono contro gli abitanti di
Engoge. E io che avevo sperato di pacificare
le loro vecchie discordie! Si contendono a fucilate
il Sinrun, prima di averlo rubato. Nicassa
è feroce, anche coraggioso, ma cretino.
Cosa mai spera di fare, col Sinrun?</p>

<p class="center"><span class="smcap">Bagamoio</span></p>

<p>Nicassa è ambizioso e cocciuto. Tu gli davi
ombra.<span class="pagenum"><a name="Page_21" id="Page_21">[21]</a></span></p>

<p class="center"><span class="smcap">Kabango</span></p>

<p>Ora si batte contro Lungebungo, che è vile,
ma furbissimo. Sarà un osso duro, per Nicassa!
E dire che ho insegnato io, io, l'arte della
guerra a Lungebungo!</p>

<p class="center"><span class="smcap">Bagamoio</span></p>

<div class="blockquot"><p><i>ironicamente.</i></p></div>

<p>Speravi di farne il direttore dei tuoi laghi
montani!... Padrone! Padrone! Permettimi di
parlarti a cuore aperto.</p>

<p class="center"><span class="smcap">Kabango</span></p>

<p>Vedo nei tuoi occhi mille rimproveri. Parla!
Parla!</p>

<p class="center"><span class="smcap">Bagamoio</span></p>

<p>Perchè, perchè, dimmi, non uccidesti Nicassa
e Lungebungo?</p>

<p class="center"><span class="smcap">Kabango</span></p>

<p>Non si può uccidere ciò che si nutrì col proprio
cervello.<span class="pagenum"><a name="Page_22" id="Page_22">[22]</a></span></p>

<p class="center"><span class="smcap">Bagamoio</span></p>

<p>Dovevi almeno incatenarli tutti, e, dopo
averli incatenati, inculcar loro la gratitudine.
A pugni e a mazzate!</p>

<p class="center"><span class="smcap">Kabango</span></p>

<p>Tu dimentichi che Nicassa è il padre di
Mabima.</p>

<p class="center"><span class="smcap">Bagamoio</span></p>

<p>Per questo io l'avrei ucciso. Tutto sarebbe
stato semplificato. Nicassa è colpevole di averti
rifiutata sua figlia senza ragione.</p>

<p class="center"><span class="smcap">Kabango</span></p>

<p>Voleva darla in sposa a Lungebungo che
era disposto a comperarla a qualsiasi prezzo.</p>

<p class="center"><span class="smcap">Bagamoio</span></p>

<p>Ciò era assurdo, date le teorie di Nicassa
sulla redenzione della donna africana; tanto
più che Mabima non ha mai amato nè stimato
Lungebungo.<span class="pagenum"><a name="Page_23" id="Page_23">[23]</a></span></p>

<p class="center"><span class="smcap">Kabango</span></p>

<p>Ne sei sicuro?</p>

<p class="center"><span class="smcap">Bagamoio</span></p>

<p>Sì.</p>

<p class="center"><span class="smcap">Kabango</span></p>

<p>Allora dimmi, chi è l'uomo che Mabima
ama?</p>

<p class="center"><span class="smcap">Bagamoio</span></p>

<p>Non lo so.</p>

<p class="center"><span class="smcap">Kabango</span></p>

<p>Non lo sai?</p>

<p class="center"><span class="smcap">Bagamoio</span></p>

<p>Non lo so. Te lo giuro.</p>

<p class="center"><span class="smcap">Kabango</span></p>

<p>Certo questo uomo ora mi è nemico. È lui
che mi accusa di avere rapito Mabima. Io non
ho rapito Mabima, tu lo sai! Mabima che ha
sempre goduto una piena libertà concessale da
suo padre, ha liberamente deciso di unirsi a
me!... Poco importa. Io amo Mabima e saprò<span class="pagenum"><a name="Page_24" id="Page_24">[24]</a></span>
farmi amare da lei. Colui che possiede
il Sinrun, possiede il cuore di tutte le donne.
Questa rivolta è non di meno molto misteriosa.
Perchè mi odiano? Cosa mi invidiano?
Il Sinrun o Mabima?</p>

<p class="center"><span class="smcap">Bagamoio</span></p>

<p>L'uno e l'altra. Però nessuno di loro saprebbe
utilizzare il Sinrun o amare Mabima.</p>

<p class="center"><span class="smcap">Kabango</span></p>

<p>I deboli si vendicano della loro debolezza.
È la legge.</p>

<p class="center"><span class="smcap">Bagamoio</span></p>

<p>Ma tu li credevi forti e grandi...</p>

<p class="center"><span class="smcap">Kabango</span></p>

<p>No. Li avevo valutati. Speravo di rinforzare
la loro anima. Speravo d'ingigantirli. Però
non li credetti mai capaci di tanta abiezione.</p>

<p class="center"><span class="smcap">Bagamoio</span></p>

<p>Ti avevo avvertito a tempo! Appena il cannone
del Ramadan ebbe annunziato la fine del
digiuno, i capi di Bembe e di Engoge entrarono<span class="pagenum"><a name="Page_25" id="Page_25">[25]</a></span>
in casa tua fingendo una fame insaziabile.
Io subito compresi i loro loschi propositi!
Perchè mai avevano condotto con loro tanti
indovini, tante fattucchiere e tanti incantatori
di serpenti? Si gonfiavano di manioca e di liquerizia,
addentavano enormi ananassi con la
ghiottoneria degli elefanti. Appena io mi accostavo,
essi tacevano, o, col naso in aria,
fingevano di sorvegliare il volo delle gru. Altri
si affaccendavano a scambiare cristalli,
sbarre d'ottone, specchi, e che so io... Gli
schiavi preparavano fucili a trappola, con galline
attaccate alla canna! Volli avvicinarmi a
te, ma il feticciere Goko mi tratteneva, insistendo
perchè ti tagliassi tre ciuffi di cappelli
e due unghie! Esigeva tutto ciò (in custodia)
per proteggere il tuo viaggio. Io ho ingiuriato
quell'impostore! Tu, invece, ti sei prestato
alle sue stregonerie. Soffrivo nel vederti attento
mentre egli offriva delle banane agli spiriti,
svegliandoli col fragore dei vasi di rame. Tutta
quell'agitazione era preparata da Nicassa
per mascherare il tradimento. Io ti ho avvertito.
Ma tu non mi ascolti mai.<span class="pagenum"><a name="Page_26" id="Page_26">[26]</a></span></p>

<p class="center"><span class="smcap">Kabango</span></p>

<p>No! No! Ti ascolto.</p>

<p class="center"><span class="smcap">Bagamoio</span></p>

<p>Tutti parlavano della bellezza incantevole
di Mabima. I capi dei duar e i marabutti sussurravano
cose infami su di lei.</p>

<p class="center"><span class="smcap">Kabango</span></p>

<p>Spiegami. Parla. Che cosa dicevano?</p>

<p class="center"><span class="smcap">Bagamoio</span></p>

<p>Dicevano che ti aveva ormai conquistato,
anima, cervello, muscoli, nella fitta rete dei
suoi fascini, e che eri ormai stregato da lei e
perduto per il Sinrun.</p>

<p class="center"><span class="smcap">Kabango</span></p>

<p>E tu hai potuto credere?...</p>

<p class="center"><span class="smcap">Bagamoio</span></p>

<p>Non l'ho creduto. Credo soltanto in te. Ma
tutti erano persuasi che l'ora era venuta per
ingannarti, vincerti, derubarti.<span class="pagenum"><a name="Page_27" id="Page_27">[27]</a></span></p>

<p class="center"><span class="smcap">Kabango</span></p>

<p>Sono tutti cranii senza luce. Non compresero
nè me, nè Mabima. Amo Mabima, ma
non ho mai perduto il dominio di me stesso.
Certo, ho molto tardato a convincermi di essere
tradito. Come potevo mai pensare che la
mia volontà d'imporre il Sinrun raccogliesse
tanti odî? Fingevano di amare le mie idee,
mentre sognavano di distruggerle. Io ho insegnato
ai popoli africani la lavorazione del
ferro, l'uso della bussola, del sestante, del
barometro, del solfato di chinino, del laudano,
della canfora. Essi mi devono, Bagamoio, una
gratitudine eterna.</p>

<p class="center"><span class="smcap">Bagamoio</span></p>

<p>Ma tu hai osato strappare dal collo dei bambini
il magico pezzo di cordone ombellicale
con cui le madri li proteggono dalle malattie!</p>

<p>Ho veduto fra i tuoi nemici il feticciere
Goko! Ti odia. È audacissimo. Goko agitava
un feticcio sulla testa mentre lo bersagliavo
sulla duna.<span class="pagenum"><a name="Page_28" id="Page_28">[28]</a></span></p>

<p class="center"><span class="smcap">Kabango</span></p>

<p>Goko è un impostore e tu sei l'unico negro
che non ha mai mentito.</p>

<p class="center"><span class="smcap">Bagamoio</span></p>

<p>Non ho bisogno di mentire!</p>

<div class="blockquot"><p><i>Mostrando il suo braccio
muscoloso.</i></p></div>

<p class="center"><span class="smcap">Kabango</span></p>

<p>Non credi che alla forza? Approvi dunque
i negri che abbandonano alle belve i malati, i
deboli, gli orfani, i vecchi e gli schiavi inutili?...</p>

<p><span class="smcap">Bagamoio</span>.</p>

<div class="blockquot"><p><i>titubante.</i></p></div>

<p>Sono questi gli insegnamenti di molti feticcieri.</p>

<p class="center"><span class="smcap">Kabango</span></p>

<p>Tu credi ai feticcieri?</p>

<p class="center"><span class="smcap">Bagamoio</span></p>

<p>Sono i deboli e gli scaltri, che hanno inventato
i feticci.<span class="pagenum"><a name="Page_29" id="Page_29">[29]</a></span></p>

<p class="center"><span class="smcap">Kabango</span></p>

<p>Spesso avviene così. Non sempre. Vi sono
forze inspiegabili chiuse in parole e gesti magici.</p>

<p class="center"><span class="smcap">Bagamoio</span></p>

<p>Non comprendo. Kabango, lasciami credere
nella forza, soltanto nella forza! Credo in te
perchè sai vincere. Tu non sei come noi, privo
d'immaginazione. Sai creare dietro la tua fronte
delle altre Afriche più belle dell'Africa!
Sei un Dio.</p>

<p class="center"><span class="smcap">Kabango</span></p>

<p>E se fossi vinto, ucciso?</p>

<p class="center"><span class="smcap">Bagamoio</span></p>

<p>Crederei nel tuo nome e nel ricordo di te.</p>

<p class="center"><span class="smcap">Kabango</span></p>

<p>Dunque tutto non muore con noi. Ciò che
rimane è precisamente una di queste forze misteriose,
che diventano feticci.</p>

<p class="center"><span class="smcap">Bagamoio</span></p>

<p>Se tu avessi voluto, non saresti assalito oggi<span class="pagenum"><a name="Page_30" id="Page_30">[30]</a></span>
dai tuoi nemici. Perchè sei stato generoso con
loro?</p>

<p class="center"><span class="smcap">Kabango</span></p>

<p>Volevo sollevare i negri al disopra della
forza brutale e della paura. Ma essi ripiombano
giù, nel buio della materia.</p>

<p class="center"><span class="smcap">Bagamoio</span></p>

<p>Volevi sollevarli al disopra delle tradizioni?</p>

<p class="center"><span class="smcap">Kabango</span></p>

<p>No. Molte tradizioni sono buone. Bisogna
perfezionarle. Rispetto la poligamia, benchè
io sia monogamo. Credo nella forza benefica
delle corna di antilope, dei denti di leone e
delle penne di gallo. Ma combatto l'antropofagia
e le immolazioni umane. Sono l'amico
dei rabbini, dei sacerdoti buddisti e dei preti
greci.</p>

<div class="blockquot"><p><i>Una pausa.</i></p></div>

<p>Bagamoio, il Sinrun contiene la felicità dell'Africa:
le formule magiche delle acque da
imprigionare e liberare alternativamente, i segreti
delle piante, dei fiori e dei frutti, i progetti<span class="pagenum"><a name="Page_31" id="Page_31">[31]</a></span>
dei laghi montani, delle ferrovie transdesertiche
e delle oasi da sviluppare. La mia
concezione è forte, chiara, pratica. Nè odio,
nè amore per l'Europa! Conoscerla, come la
conosco io! Utilizzarne la scienza per sbarazzarsene
domani, superandola. La xenofobia
è barbarie. Si riduce ad una cultura intensiva
di tubercolosi, lebbra, sifilide e tracoma. Lungebungo
era d'accordo con me su tutto ciò,
quando studiavamo insieme a Tombuctu.</p>

<p class="center"><span class="smcap">Bagamoio</span></p>

<p>Come potevi fidarti di quel fascio di gesti e
sguardi falsi?</p>

<p class="center"><span class="smcap">Kabango</span></p>

<p>Fino a ieri Lungebungo mi fu fedele, ed
era il migliore amico di Lanzirica, che come
vedi non mi ha mai abbandonato.</p>

<div class="blockquot"><p><i>Con impeto, a Bagamoio.</i></p></div>

<p>Non ti fidi di Lanzirica? Cosa sospetti?</p>

<p class="center"><span class="smcap">Bagamoio</span></p>

<p>Non ho sospetti. Veglio su te,... nessuno
più ti tradirà. Nessuno.<span class="pagenum"><a name="Page_32" id="Page_32">[32]</a></span></p>

<p class="center"><span class="smcap">Lanzirica</span></p>

<div class="blockquot"><p><i>copre il viso di Mabima
addormentata, con uno
de' suoi veli azzurri, poi
si alza cautamente e si
avvicina a Kabango.</i></p></div>

<p>Kabango, Mabima è addormentata. Ma
guarda, come respira affannosamente. Sembra
strangolata dal sole! L'aria è una lana rovente!
Il sole trapana il cranio! Anche le nostre
voci sono schiacciate dal peso della luce.
Il cielo è un blocco di silenzio incandescente!
Non si odono che i nostri fiati!</p>

<div class="blockquot"><p><i>Lunga pausa.</i></p></div>

<p>Povere ciglia di Mabima, bruciate dalla sabbia!...
Mabima soffoca... muore!... Bisognerebbe
cercare qualche metro d'ombra sotto i
cactus. Temo per lei questo fetore che si avventa
alla gola. Ci sono lì tre cadaveri di cammellieri,
e gli ossami dei loro cammelli. Il sole
è inesorabile. Ha fulminato tutti coloro che
si sono accampati in questo avvallamento.
Quei roccioni perpendicolari esasperano la furente
pazzia del calore. Fissali, se puoi, e vedrai<span class="pagenum"><a name="Page_33" id="Page_33">[33]</a></span>
sulle loro pareti abbaglianti due mostruose
bocche segate da enormi diamanti che ridono.
Queste ondulazioni coprono un lurido
carname... La sabbia ha i luccicori d'un drappo
funerario tessuto d'argento... Sono però
vermi e non fili d'argento!</p>

<p class="center"><span class="smcap">Kabango</span></p>

<p>Tranquillizzati, quei vermi non ci mangeranno.</p>

<p class="center"><span class="smcap">Bagamoio</span></p>

<p>Ora mi spiego questo strano odore aspro,
amaro e dolciastro. Fra quei cadaveri e quelle
carcasse, vi sono dei carichi di pelli, spezie,
spugne, tabacco, che cuociono sotto la sabbia.</p>

<p class="center"><span class="smcap">Kabango</span></p>

<p>Questa non è luce, ma la lava di un vulcano
che straripa in cielo. Abbiamo sotto i
piedi della bragia.</p>

<p class="center"><span class="smcap">Bagamoio</span></p>

<p>Più di sessanta gradi!<span class="pagenum"><a name="Page_34" id="Page_34">[34]</a></span></p>

<p class="center"><span class="smcap">Lanzirica</span></p>

<p>Mi ricordo di essere passato di qui molti
anni fa. Sì! Questo è il famoso cimitero delle
carovane. Quei roccioni abbaglianti hanno un
nome tragico: gli Specchi della morte! L'avvallamento
non conduce a nulla. Il vento che
lo scava e lo livella illude le carovane. Tutte
quelle che furono illuse non avranno più altre
illusioni.</p>

<p class="center"><span class="smcap">Kabango</span></p>

<p>Io non sono una carovana. Sono Kabango,
forte, tenace, pronto. Ci fermeremo qui poche
ore, poi con slancio riprenderemo la strada
del deserto. Non temo questo fetore; anzi mi
frusta il sangue e mi toglie il sonno.</p>

<p class="center"><span class="smcap">Lanzirica</span></p>

<p>Ma il tuo viso rivela una stanchezza mortale.
Sono trenta ore che tu cammini. Il tuo
cuore finirà per spezzarsi.</p>

<p class="center"><span class="smcap">Kabango</span></p>

<p>Hai forse ragione. Ho bisogno di rifocillarmi.<span class="pagenum"><a name="Page_35" id="Page_35">[35]</a></span>
Bagamoio, che cos'hai nella tua <i>galabieh</i>
gonfia?</p>

<p class="center"><span class="smcap">Bagamoio</span></p>

<p>Un pezzo d'agnello e un po' di pane.</p>

<p class="center"><span class="smcap">Kabango</span></p>

<p>Dammi.</p>

<div class="blockquot"><p><i>Divide il pane e il pezzo
d'agnello; poi, ricordandosi
di Mabima, riconsegna
tutto a Bagamoio.</i></p></div>

<p>No; io posso resistere. Dà a Mabima, e mangiate
anche voi.</p>

<p class="center"><span class="smcap">Lanzirica</span></p>

<p>Comprendo, Kabango. Non hai fame. Ti
nutri della tua idea. Che Allah ti risparmi nuove
delusioni! I popoli africani non meritano
il tuo sacrificio.</p>

<p class="center"><span class="smcap">Kabango</span></p>

<p>Nessuno merita nulla, e il Sinrun è per coloro
che non lo meritano! Ora non lo comprendono,
ma lo comprenderanno! Lo odiano,<span class="pagenum"><a name="Page_36" id="Page_36">[36]</a></span>
ma lo ameranno! Sono ciechi, ma vedranno!
Il Sinrun può tutto. Sento la sua forza
benefica qui nel petto. Che gioia! Non me lo
hanno rubato! Ci sono tutte, tutte, le pelli
scritte. Contiamole... Sono ventidue.</p>

<p class="center"><span class="smcap">Lanzirica</span></p>

<p>Ti aiuterò. Le prime undici sono le più importanti.
In quanto alle altre undici...</p>

<div class="blockquot"><p><i>scetticamente</i></p></div>

<p>lo sono molto meno.</p>

<p class="center"><span class="smcap">Kabango</span></p>

<p>No, no, non è vero, ciò che dici. Queste
undici pelli scritte sono ugualmente importanti!
Hai poca fede, Lanzirica. Sei uno scettico
avvelenato dall'abitudine della negazione.</p>

<div class="blockquot"><p><i>Rivolgendosi a Bagamoio.</i></p></div>

<p>Contiamo e verifichiamo tutte le pelli.</p>

<div class="blockquot"><p><i>Mentre contano e verificano,
Lanzirica si alza e
va ad inginocchiarsi vicino
a Mabima. Dispone
meglio il velo sul suo viso
e rimane estatico a
contemplarla.</i></p></div><p><span class="pagenum"><a name="Page_37" id="Page_37">[37]</a></span></p>

<p class="center"><span class="smcap">Mabima</span></p>

<div class="blockquot"><p><i>si sveglia, si stira languidamente,
poi scattando
in piedi come invasa dal
delirio della febbre, la
schiena incurvata, le
braccia tese verso il fondo
della scena.</i></p></div>

<p>Ecco, ecco! Vedo l'oasi di mio padre! Le
sue case abbracciate dalle palme!...</p>

<p class="center"><span class="smcap">Lanzirica</span></p>

<p>Kabango, non vedi nulla all'orizzonte?</p>

<p class="center"><span class="smcap">Kabango</span></p>

<div class="blockquot"><p><i>avvicinandosi con Bagamoio.</i></p></div>

<p>Sì, vedo le solite apparenze illusorie... la
curva verde d'una oasi... palme e bambù...</p>

<p class="center"><span class="smcap">Lanzirica</span></p>

<p>Sì! Sì!</p>

<p class="center"><span class="smcap">Bagamoio</span></p>

<div class="blockquot"><p><i>sforzandosi di vincere la
sua angoscia con una risata
artificiale.</i></p></div>

<p>Talvolta il deserto vomita le cose vive che<span class="pagenum"><a name="Page_38" id="Page_38">[38]</a></span>
ha ingoiate: oasi, città, carovane... Il deserto
è uno stregone pericoloso.</p>

<p class="center"><span class="smcap">Kabango</span></p>

<p>Non sono stregonerie. Il sole combina un
gioco di specchi coi vapori caldi del deserto.</p>

<p class="center"><span class="smcap">Mabima</span></p>

<div class="blockquot"><p><i>delirando.</i></p></div>

<p>Ora cammino fra le palme. Questo è il giorno
delle mie nozze. Ma chi mi sposerà? Quanto
sono belli i doni del poeta di Fusah! Venti
ghirbe piene di essenza di rosa! Le schiave
di mia madre mi salutano... Ognuna ha un
anello di ottone infilato nella narice destra. La
prima mi offre un otre colmo di burro, la seconda
una zucca ripiena di miele. Vedo mio
padre fra loro... Ma che strano turbante!
Porta bellicosamente attorcigliato, di sghembo,
intorno alla fronte e alla nuca, un vero
serpente... Orrore!... No! No! È un serpente
di velo verde!... Grazie, padre, per gli amuleti
di cuoio che mi hai dati! Contengono ricette
contro le malattie... Ma, padre mio, perchè
non mi difendi? Non vedi come mi insegue<span class="pagenum"><a name="Page_39" id="Page_39">[39]</a></span>
dovunque? So che mi ama, ma io non
l'amo più! Non voglio essere sua! No, no,
non baciarmi!</p>

<div class="blockquot"><p><i>Mentre Mabima parla
così delirando, Kabango,
Bagamoio e Lanzirica
la circondano agitati
dal doppio desiderio angoscioso
di ascoltare le
sue parole e di interrompere
la sua visione delirante.</i></p></div>

<p class="center"><span class="smcap">Bagamoio</span></p>

<div class="blockquot"><p><i>scuotendo per un braccio
Mabima.</i></p></div>

<p>Mabima! Mabima!</p>

<p class="center"><span class="smcap">Kabango</span></p>

<div class="blockquot"><p><i>trattenendo Bagamoio.</i></p></div>

<p>Perchè l'interrompi? Cosa temi?</p>

<p class="center"><span class="smcap">Bagamoio</span></p>

<p>Nulla, nulla. So che le donne parlano troppo
nel delirio e dicono menzogne indimenticabili.</p>

<p class="center"><span class="smcap">Kabango</span></p>

<p>Chi è il poeta di Fusah?<span class="pagenum"><a name="Page_40" id="Page_40">[40]</a></span></p>

<p class="center"><span class="smcap">Bagamoio</span></p>

<p>Non so.</p>

<p class="center"><span class="smcap">Kabango</span></p>

<p>E tu Lanzirica? Tu che sei poeta conosci
certamente il poeta di Fusah!</p>

<p class="center"><span class="smcap">Lanzirica</span></p>

<p>Non lo conosco.</p>

<div class="blockquot"><p><i>Si pone sulla bocca un
lembo del suo barracano
per dimostrare che non
ha più nulla da dire.</i></p></div>

<p class="center"><span class="smcap">Mabima</span></p>

<div class="blockquot"><p><i>ripresa dal delirio mentre
i tre uomini si accovacciano
nella sabbia intorno
a lei a capo chino.</i></p></div>

<p>Venite! Venite, amiche mie!... Intrecciate
i miei capelli con belle perle Babteros, bianche,
azzurre, e anche rosse... Perchè gridano
tanto quelle nubiane ubriacone? Sono brutte
brutte, coi loro luridi capelli crespi! Tintinnano
i loro anelli di rame sulle gambe. Hanno
una cintura di grigri verdi ai fianchi; fanno<span class="pagenum"><a name="Page_41" id="Page_41">[41]</a></span>
scricchiolare il quadrato di pelle di gazzella
che pende fra le loro cosce spalmate d'olio di
palma e tinte di carminio. Come sono sudice!
Cacciale via, Kabango!</p>

<div class="blockquot"><p><i>Lunga pausa.</i></p></div>

<p>Chi ha ordinato agli schiavi di correre nei
giardini? Agitano dei bastoni che hanno in
cima filacce vegetali, per pigliare gli insetti
commestibili. Non li voglio mangiare! No!
No! No!... Ah! finalmente respiro! Sono con
mio padre e col poeta di Fusah in una lunga
piroga... sul fiume Akbar tutto ombroso... Il
dolce poeta mi parla d'amore, ma io non l'ascolto!
Guardo i ponti di liane sospese e i
banchi mobili di erbe tanto spesse che i bambini
negri vi navigano sopra, giocando. Si tuffano...
Che delizia!... Sulla riva, i calafati negri
rattoppano le barche con la gomma di copale
bollente... quando si scottano, nitriscono
come cavalli... Ora mi ingiuriano! Perchè?
Perchè?</p>

<div class="blockquot"><p><i>Mabima barcolla e cade
nelle braccia di Lanzirica.</i></p></div><p><span class="pagenum"><a name="Page_42" id="Page_42">[42]</a></span></p>

<p class="center"><span class="smcap">Lanzirica</span></p>

<p>Non tremare, Mabima. Qui siamo al sicuro.</p>

<p class="center"><span class="smcap">Mabima</span></p>

<p>Grazie, Lanzirica. Non dimenticherò mai
le tue cure per me.</p>

<div class="blockquot"><p><i>Si abbandona sulla sabbia
e si assopisce.</i></p></div>

<p class="center"><span class="smcap">Lanzirica</span></p>

<p>Kabango, io credo opportuno svegliarla per
riprendere la marcia al più presto.</p>

<div class="blockquot"><p><i>Avvicinandosi, con tono
autoritario.</i></p></div>

<p class="center"><span class="smcap">Bagamoio</span></p>

<p>No, no; Mabima deve riposare. È affranta
dalla stanchezza. Non toccarla.</p>

<p class="center"><span class="smcap">Lanzirica</span></p>

<p>Ti dichiaro invece che questo sonno sotto
il sole può ucciderla. Bisogna svegliarla.</p>

<p class="center"><span class="smcap">Bagamoio</span></p>

<p>Non svegliarla.<span class="pagenum"><a name="Page_43" id="Page_43">[43]</a></span></p>

<p class="center"><span class="smcap">Lanzirica</span></p>

<p>Chi ti ha dato il permesso di parlarmi con
questo tono? Tu non sei nato per comandare,
nè per decidere. Sei un servo ignorante.</p>

<p class="center"><span class="smcap">Bagamoio</span></p>

<p>Sono il servo di Kabango, ignorante ma fedele.
Non conosco le scritture, ma conosco
bene le strade del deserto. Tu sei un effeminato,
buono a comporre musiche e canzoni.
Non sai nè la vita, nè la guerra, nè la fedeltà...</p>

<div class="blockquot"><p><i>Avventandosi contro
Lanzirica.</i></p></div>

<p>Se tu svegli Mabima, ti spacco la testa col calcio
del mio fucile.</p>

<p class="center"><span class="smcap">Lanzirica</span></p>

<div class="blockquot"><p><i>allontanandosi.</i></p></div>

<p>Hai il cervello d'un bue selvaggio.</p>

<p class="center"><span class="smcap">Kabango</span></p>

<p>Non voglio liti fra di voi. Bagamoio ha ragione.
Occorre che Mabima si riposi perchè
possa riprendere la strada del deserto.<span class="pagenum"><a name="Page_44" id="Page_44">[44]</a></span></p>

<p class="center"><span class="smcap">Lanzirica</span></p>

<p>Kabango, Kabango, permetti che ti dia un
consiglio. Mabima è sfinita dalla stanchezza.
Non potrà riprendere la marcia! Qui a destra
una pista di elefanti conduce alla Foresta. È
una foresta profonda, abitata da una tribù
mite: i Giuma. È piena d'acque fresche e di
frutta succose, tutta chiusa da immani grovigli
di cactus e di agavi. Non si può entrare
nella foresta che per il varco aperto dagli elefanti.
Serpenti e demonî custodiscono il varco.
Ma io so placare i demonî e guarire le più
velenose morsicature. So anche incantare i
serpenti col mio flauto di canna.</p>

<p class="center"><span class="smcap">Kabango</span></p>

<p>No, Lanzirica, non voglio nè posso deviare.
La grande strada del deserto sola può condurmi
da mio fratello.</p>

<div class="blockquot"><p><i>Lunga pausa.</i></p></div>

<p class="center"><span class="smcap">Lanzirica</span></p>

<p>Sei sicuro di ritrovare la buona strada?... Le
strade del deserto sono perfide. Si annodano
e si snodano come le linee del destino nella<span class="pagenum"><a name="Page_45" id="Page_45">[45]</a></span>
palma della mano... Vi sono strade ondulose
appena tracciate sulla sabbia, come la fedeltà
sulla carne di una donna... Altre strade sono
scavate nel granito, ma tronche come rimorsi.
Coloro che le scavarono caddero prima di compierle.
Senza ragione, sfociano nell'oceano indecifrabile
delle sabbie... Vi sono strade cedevoli
che succhiano i passi... Altre resistono
dure e fanno crepitare i loro sterpi combustibili
sotto i passi. Strepitano, vorrebbero screpolarsi
come le vôlte dei palazzi sotterranei
gonfi di musiche... Talvolta, nei meriggi massacranti,
i carovanieri terrorizzati dal silenzio
sognano di scavare, scavare per bere il miele
delle musiche che cantano nel cuore della
terra.</p>

<p class="center"><span class="smcap">Bagamoio</span></p>

<div class="blockquot"><p><i>con una risata piena di
scherno.</i></p></div>

<p>Lamentatrice funebre!... Risparmia i tuoi
singhiozzi. Non posseggo neanche una rupia
per pagarteli.</p>

<p class="center"><span class="smcap">Lanzirica</span></p>

<div class="blockquot"><p><i>sprezzante.</i></p></div>

<p>Gli asini godono di riposare nella sabbia le<span class="pagenum"><a name="Page_46" id="Page_46">[46]</a></span>
loro zampe piagate. Gli asini non sanno che
la sabbia è una femmina! Come una femmina
invita con milioni di sguardi a tuffarsi nel suo
seno a capofitto... Però le strade dure del deserto
sono più pericolose. Sostengono il viandante
perpendicolare, e ciò offende il sole che
non a lungo concede di camminargli sotto a
testa alta. Brutalmente ti schiaffeggia, azzanna,
acceca. Subito, un torbido vino infernale
ti invade gli occhi e ti affumica il cervello. E
giù, eccoti scaraventato a terra, nell'unica posa
che ti è permessa, orizzontale. Riposati, ti urla
il Sole, o uomo affannato! Se ti sei tanto affaticato,
fu certo per aumentare il godimento del
tuo riposo!... Silenzio. Immobilità. Destino.
Credimi, Kabango, ogni strada del deserto
conduce a un pozzo arido, orlato di cadaveri.</p>

<p class="center"><span class="smcap">Bagamoio</span></p>

<div class="blockquot"><p><i>coi pugni tesi contro
Lanzirica.</i></p></div>

<p>Tu menti come una prostituta piena di lue!
Non ascoltarlo, Kabango! Turati le orecchie,
Mabima! Le strade che Lanzirica descrive
sono le strade del suo cuore. Lanzirica non ha<span class="pagenum"><a name="Page_47" id="Page_47">[47]</a></span>
muscoli, nè coraggio. Il suo corpo ha il terrore
delle grandi strade fortunose del deserto. Io
non seguo le strade; le prendo. Sono mie.
Escono da me. Via, di slancio! Scivolare.
Rimbalzare. Non premere sulla sabbia. Leggerezza.
Lunghi scatti veloci. Come una pietra
piatta sulla cresta delle onde. Mirabile
astuzia dei miei garretti. Ogni mio muscolo è
una strada arrotolata che io snodo a volontà.
Sono un corridore che crea le sue strade. Questa
la voglio elastica come la mia coscia. Quest'altra
tesa, metallica, come i miei tendini.
Forse si confonde lontano con una pista di
leoni. Poichè sono un cacciatore instancabile!
Non imploro, nè vedo i pozzi disseccati. Se mi
fermo subito, io annodo sul polpaccio un serpente
assopito perchè la mia sosta sia breve
e vigilante. Bevo ogni tanto al pozzo del mio
cuore colmo di coraggio. Credimi, Kabango,
quei cammellieri erano tutti simili a Lanzirica.
Trascinavano la loro viltà sulle strade. Irritatissime,
queste si rivoltarono come serpi sulle
gambe-zampe della carovana, e le tennero ferme
sotto i veloci pugnali del sole.<span class="pagenum"><a name="Page_48" id="Page_48">[48]</a></span></p>

<p class="center"><span class="smcap">Kabango</span></p>

<p>Certo non seppero volere. Dunque meritavano
il canto funerario che le mosche ronzano
su di loro.</p>

<p class="center"><span class="smcap">Bagamoio</span></p>

<div class="blockquot"><p><i>a Lanzirica.</i></p></div>

<p>Io cammino cantando, e tiro fuori da me
strade, strade e strade, che allungo, accorcio,
a capriccio.</p>

<p class="center"><span class="smcap">Lanzirica</span></p>

<div class="blockquot"><p><i>ironico.</i></p></div>

<p>Parlano così tutte le carovane partendo, ma
presto le strade del deserto si sfrangiano,
muoiono in un velo d'impronte illusorie. E il
vento del Sud seppellisce cammelli e cammellieri
sotto le sue volanti palate di sabbia infuocata.</p>

<div class="blockquot"><p><i>3 Sibilatori e 3 Ululatori.</i></p></div>

<p>Guarda quelle spirali rosse! L'immancabile
becchino delle carovane sopraggiunge.</p>

<p>Certo quei cammellieri morti impazzirono<span class="pagenum"><a name="Page_49" id="Page_49">[49]</a></span>
di vento rosso prima di morire, come noi! Si
erano nutriti di sabbia come noi!...</p>

<p class="center"><span class="smcap">Bagamoio</span></p>

<p>Oggi, a Bembe, si dà la caccia agli scorpioni
neri nelle case, sotto le stuoie, e si rafforzano
i muri contro il vento.</p>

<p class="center"><span class="smcap">Kabango</span></p>

<p>Vi è sempre uno scorpione che nessuno prevedeva.</p>

<p class="center"><span class="smcap">Lanzirica</span></p>

<p>Quelle nuvole striate di zolfo che corrono
all'orizzonte sono figlie del Simun. È lui che
straccia in cielo quelle tende di negri. Tutto
danza! Le dune sono prese dal delirio. Si scavano
convulsivamente come il ventre di una
ballerina bruciata dal desiderio, che invoca il
maschio.</p>

<div class="blockquot"><p><i>6 Sibilatori e 6 Ululatori.</i></p></div>

<p>Maledetto vento, ladro di cammelli e di tende!...
Povere palme torturate della mia oasi<span class="pagenum"><a name="Page_50" id="Page_50">[50]</a></span>
lontana! Certo la sabbia è già salita alla gola
degli alberi e li soffoca...</p>

<div class="blockquot"><p><i>Una pausa.</i></p></div>

<p>Guardate come smania Mabima! Sembra
quasi ebbra!</p>

<p class="center"><span class="smcap">Bagamoio</span></p>

<p>Òccupati di te, che sei più floscio di lei. Se
temi d'ingoiare la sabbia, chiudi la bocca una
buona volta, femmina! Ho i capelli incipriati
di sabbia. Ti piaccio? Mi vuoi come tuo poeta
o tuo sposo?</p>

<div class="blockquot"><p><i>Sghignazzando.</i></p></div>

<p class="center"><span class="smcap">Mabima</span></p>

<div class="blockquot"><p><i>agitatissima.</i></p></div>

<p>Kabango! Kabango! Lasciati guidare nella
foresta! Se ci fermiamo, il sole e la sabbia ci
divoreranno! Ma se il tuo destino è di proseguire
nel deserto, baciami e va.</p>

<p class="center"><span class="smcap">Kabango</span></p>

<div class="blockquot"><p><i>abbracciando Mabima.</i></p></div>

<p>Grazie, grazie, Mabima! Bacio i tuoi piedi
eroici che hanno voluto seguirmi fin qui, benchè<span class="pagenum"><a name="Page_51" id="Page_51">[51]</a></span>
non vi siano che morte e dolore dove vado
io. Hai abbandonato tutto e tutti per me. Hai
sputato sul viso dei miei nemici, che ti offrivano
la vita e la gioia. Hai morsicate le mani
che volevano strapparti a me. Hai lottato senza
tremare!</p>

<p class="center"><span class="smcap">Mabima</span></p>

<p>Sono una piccola donna fragile. Ho tremato,
dubitato, ho il rimorso di mille debolezze,
ma ora, credimi, sono forte e degna di te.
Preferirei vivere col tuo cadavere, piuttosto
che coi tuoi nemici vivi. Il tuo cadavere avrà
più vita, più passione, più tenerezza per me,
che tutti gli uomini della terra. Sento che per
me si coprirà di pupille ardenti e di bocche
amorose! Ma tu non morrai. Ti sento vivo e
forte più che mai. Il profumo bruciante del
tuo corpo mi inebria. Baciami, Kabango. Sulla
bocca, così! Dammi la tua forza. Temo di
svenire. Scivolo giù in un torpore soave. Scendo
forse nella morte. Baciami, Kabango. Se
non mi baci, mi stacco dalla vita e cado...
muoio...<span class="pagenum"><a name="Page_52" id="Page_52">[52]</a></span></p>

<p class="center"><span class="smcap">Lanzirica</span></p>

<p>Mabima muore! Mabima muore!</p>

<div class="blockquot"><p><i>2 Sibilatori e 2 Ululatori.</i></p></div>

<p class="center"><span class="smcap">Kabango</span></p>

<p>No, no, non devi morire, Mabima! Apri gli
occhi! Guardami! Bevi la mia forza nel mio
sguardo! Bevi la mia forza nel mio bacio! Raduna
tutta, tutta la tua volontà! Non cedere al
sonno. Bagamoio, sorreggila. Lanzirica, dove
è la pista? Guidaci.</p>

<p class="center"><span class="smcap">Bagamoio</span></p>

<p>Kabango, non andare nella foresta! Salva
il Sinrun!</p>

<p class="center"><span class="smcap">Lanzirica</span></p>

<p>Bisogna trovare la pista degli elefanti prima
che il vento rosso sia sopra di noi! Ecco! Ecco
la pista! Queste sono impronte di elefanti.
Vedi, ognuna è larga quanto tre impronte di
cavallo riunite!</p>

<div class="blockquot"><p><i>poi, scrutando l'orizzonte.</i></p></div><p><span class="pagenum"><a name="Page_53" id="Page_53">[53]</a></span></p>

<p>Kabango, è troppo tardi, bùttati a terra! copri
il viso di Mabima. Il vento rosso! Il vento
rosso!</p>

<div class="blockquot"><p><i>Bagamoio rimane ritto
nel vortice di sabbia che
passa. Kabango, dopo
essere rimasto per pochi
istanti bocconi, riparando
sotto di sè Mabima,
si rialza reggendola fra
le braccia e riprende
curvo la marcia dietro a
Lanzirica, pure curvo, e
seguìto da Bagamoio.</i></p>

<p><i>8 Sibilatori e 8 Ululatori.</i></p></div>

<p><i>Intermezzo musicale che descrive la marcia
verso la Foresta, dall'arancione rovente del deserto
al verde umido della Foresta.</i></p>

<hr />

<p><span class="pagenum"><a name="Page_56" id="Page_56">[56]</a></span></p>

<h2><a name="ATTO_II" id="ATTO_II"></a>ATTO II</h2>

<p class="center">LA FORESTA DEI SERPENTI</p>

<hr class="minor" />

<p class="center pad4">TONO DOMINANTE: VERDE INQUIETO<br />
<br />
Intonarumori: Ronzatori, Gorgogliatori,<br />
Rombatori, Gracidatori, Frusciatori,<br />
Ululatori.</p>

<p class="pad4"><i>Intreccio voluttuoso e perfido di rami riflessi,
sogni e corpi vivi. Folto verde della Foresta dei
Serpenti. Vicino alla ribalta, una capanna cubica
di stuoie e bambù. A destra della capanna, intrichi
di liane, agavi, acacie e cactus sembrano soffocare
e strangolare una casa abbandonata. Brusio
d'insetti, sibili di serpenti e gorgogliare di fontane.
Davanti all'apertura della capanna, Mabima
è sdraiata su un tappeto di lana verde. Languidamente
si pettina i capelli, cantando. Nel
fondo della scena, a destra, Lanzirica nutre di
foglie un grande fuoco; poi, non visto da Mabima,
si avanza verso l'apertura della capanna carponi,
timoroso e magnetizzato. Si ferma per spiare
Bagamoio, che nel fondo della scena, a sinistra,
si strofina accuratamente le cosce e le gambe
con dei fasci d'erbe.</i></p>

<hr class="tiny" />

<p><span class="pagenum"><a name="Page_57" id="Page_57">[57]</a></span></p>

<p class="center"><span class="smcap">Mabima</span></p>

<div class="blockquot"><p><i>canta.</i></p></div>

<div class="poem">
<p class="i2"><i>I rami della palma</i></p>
<p><i>sono mani nere che lavano</i></p>
<p><i>le sabbie aurifere del cielo</i></p>
<p><i>e nel lento lavoro appare</i></p>
<p><i>l'oro tremante della luna.</i></p>
<p class="i2"><i>Il vento fa roteare</i></p>
<p><i>i rami della palma</i></p>
<p><i>come una fionda nera</i></p>
<p><i>per scagliare la pietra tagliente della luna</i></p>
<p><i>contro il cuore distratto del mare.</i></p>
<p class="i2"><i>Quando il vento tace,</i></p>
<p><i>le agavi innalzano</i></p>
<p><i>i loro candelabri d'oro,</i></p>
<p><i>e la luna li accende.</i></p>
<p><i>Quando il vento tace,</i></p>
<p><i>il mio cuore non ha pace.</i></p>
</div>

<p><span class="pagenum"><a name="Page_58" id="Page_58">[58]</a></span></p>

<div class="blockquot"><p><i>Scorge ad un tratto Lanzirica,
e getta un grido
di paura.</i></p></div>

<p>Ah! sei tu, Lanzirica! Ho il terrore dei serpenti.</p>

<p class="center"><span class="smcap">Lanzirica</span></p>

<p>Non temere. Ho acceso intorno dei roghi
di zilah, il cui odore basta a fugare i serpenti.
Povera Mabima! Costretta a vivere senza la
tua fedele Fatima!</p>

<p class="center"><span class="smcap">Mabima</span></p>

<p>Disgraziata! Come strillava! Non voleva
abbandonarmi. L'avranno sgozzata!</p>

<div class="blockquot"><p><i>Rimane pensosa.</i></p></div>

<p class="center"><span class="smcap">Lanzirica</span></p>

<p>Vuoi che ti serva io? Ti ho portato molte
cose buone. Ho assaggiato tutto. Un pezzo
di antilope. Mangia. E anche questa è saporita.
È la punta di una proboscide di elefante.
So come fu cucinata dai Giuma. Anzitutto,
essi scavano un buco e lo riempiono di legna<span class="pagenum"><a name="Page_59" id="Page_59">[59]</a></span>
accesa. Sei ore dopo, seppelliscono nella bragia
del buco la proboscide. A me piace. Sembra
lingua di bue selvaggio affumicata. Questo
è piede di elefante. Pure saporitissimo.
Una brocca di terra porosa piena di vino di
palma e del montone.</p>

<p class="center"><span class="smcap">Mabima</span></p>

<div class="blockquot"><p><i>mangiando, divertita.</i></p></div>

<p>Quante cose buone! Questo è cervello d'ippopotamo.</p>

<p class="center"><span class="smcap">Lanzirica</span></p>

<p>Sì; e questi sono pistacchi e mandorle abbrustoliti.
Se vuoi, salgo sull'albero. Ho visto
un regime di banane che porta almeno cinquanta
frutti. Caccerò per te le anatre, i beccaccini
e i galli selvatici.</p>

<p class="center"><span class="smcap">Mabima</span></p>

<div class="blockquot"><p><i>chiamando Bagamoio.</i></p></div>

<p>Bagamoio! Vieni a mangiare anche tu!</p>

<p class="center"><span class="smcap">Bagamoio</span></p>

<div class="blockquot"><p><i>avvicinandosi e prendendo
un pezzo di carne.</i></p></div><p><span class="pagenum"><a name="Page_60" id="Page_60">[60]</a></span></p>

<p>Grazie. Mi basta. Io nutro il mio corpo a
mio modo. Lo spalmo con le mie erbe.</p>

<div class="blockquot"><p><i>Bagamoio, col fucile ad
armacollo, si allontana
nel buio della foresta.</i></p></div>

<p class="center"><span class="smcap">Mabima</span></p>

<div class="blockquot"><p><i>bevendo in una zucca il
«malafù», vino di canna
da zucchero.</i></p></div>

<p>Com'è buono, questo malafù! Lo voglio
serbare per Kabango! Dov'è, Kabango?</p>

<p class="center"><span class="smcap">Lanzirica</span></p>

<p>L'ho lasciato or ora, mentre discuteva coi
capi Giuma. Dall'alba, egli visita le loro capanne
di stoppia. Parla con tutti. Dà a tutti
buoni consigli. Sono tutti ammalati. Molti,
gravemente. Alcuni morranno questa notte.
Sono divorati da una febbre tenace che resiste
alle mie medicine. Ne ho curati due col
succo dell'ipecacuana e della china. Ma sono
troppi. Ed è vano tentare di guarire questa
razza moribonda. Se tu li vedessi!...<span class="pagenum"><a name="Page_61" id="Page_61">[61]</a></span></p>

<p class="center"><span class="smcap">Mabima</span></p>

<p>Li ho veduti questa mattina... magri, spettrali,
curvi, camminavano lentamente sotto le
volte basse dei fogliami... per spiarmi! Le
donne sono più macilente degli uomini. Non
hanno la forza di portare i loro bambini a cavalluccio!...</p>

<p class="center"><span class="smcap">Lanzirica</span></p>

<p>Tristi spodestati sognano la loro bella città
perduta.</p>

<p class="center"><span class="smcap">Mabima</span></p>

<p>Quale città? Qui non vi sono che case di
fango e rovine.</p>

<p class="center"><span class="smcap">Lanzirica</span></p>

<p>Sono le rovine d'una meravigliosa città:
Bab-el-Giuma. Ora sono molti anni, in un pesante
meriggio i serpenti intensificarono in tal
guisa i loro sibili musicali, da addormentare il
popolo Giuma. Poi, intrecciandosi, fermarono
il corso dei ruscelli. Questi, soffocati e otturati
dalle liane e dai serpenti, strariparono allagando
la foresta con putride e ronzanti colture<span class="pagenum"><a name="Page_62" id="Page_62">[62]</a></span>
d'insetti febbriferi. Una mortale febbre si propagò,
emaciando e spremendo gli abitanti, che
ebbero appena la forza di trascinare le loro
gambe spente fuor dalle loro dimore. Allora,
scivolando sui loro anelli i serpenti s'impadronirono
della città abbandonata. Ieri vinsi
l'acre odore di muffa, incenso, sterco e putredine
per raggiungere la soglia della moschea.
È circondata da acque così limpide che si può
mirarne il letto di sabbia malgrado una profondità
di cinque o sei stature umane. Vi sono
alberi altissimi che la ombreggiano. Altri, abbattuti
dalla folgore, mi servirono di passerella
su quelle acque guardiane. La moschea
ha una cupola a squame verdi, che sembra
la parte rimpinzata del minareto, ritto serpente
al quale si accoppia spesso un vero boa gigantesco
attorcigliato. Dentro alla moschea,
nell'arruffio delle stuoie sacre, migliaia di serpenti
sibilano come cordami di navi strimpellati
dalla bufera. Vi ho trovato i miei serpenti
boa lunghi più di 6 metri e grossi quanto il
mio braccio. Stanno bene in quelle nicchie
piene di sorci! Matasse di serpenti-scudiscio,<span class="pagenum"><a name="Page_63" id="Page_63">[63]</a></span>
colubri, serpenti boicuoba, bogiobi, boge, boicingua,
boide, boiga, boiquira. Una ventina
di serpenti delle rose dalla pelle picchiettata
di rosso corallo e molti serpenti a sonagli.
Sembrano sciarpe di seta dipinta, foglie morte,
cordami arrotolati, braccialetti di smeraldi e
turchesi, cinture gemmate di ballerine, collane,
ghirlande di fiori non mai visti, fughe
di pesci azzurri. Hanno occhi di diamante
nero, teste triangolari e teste in forma di cuore,
odore di muschio, pelle di donna. Questo è
ritto come un fiore sullo stelo. Quello ha una
bocca senza labbra ma sensuale. E nari come
punte d'ago, capaci di sentire l'odore del pensiero.
Sognano tutti di diventare gli ornamenti
della tua bellezza, Mabima!</p>

<p>Fui attaccato da un cobracapello come se
fossi una scodella piena di latte. Ritto, gonfiava
il suo cappuccio. Lo fermai col mio flauto:
tre suoni acuti e tre modulazioni dolcissime.
Lentamente si avvicinava. Quando fu
a portata di mano, fulmineamente gli afferrai
la testa e nella bocca aperta, con questa pinzetta,
strappai i denti del veleno. Ho operato<span class="pagenum"><a name="Page_64" id="Page_64">[64]</a></span>
ugualmente questo biscobra che ti ho portato.
È una pericolosa lucertola. La lingua ha due
dardi dal veleno attivissimo. Ora è inoffensivo.
Puoi prenderlo con le tue mani. Vorrei
farti godere la velenosa orchestra dei serpenti
che si intreccia con le preghiere melodiose
delle fontane. Queste si lamentano di essere
così sciupate. Ascolta, Mabima...</p>

<div class="blockquot"><p><i>Rombatori, Gorgogliatori,
Frusciatori, Ronzatori.</i></p></div>

<p>Tanto desiderio e tanta passione, per alimentare
mosche febbrifere!... Ma in realtà sono
liete. Cantano la tua bellezza. Come sei bella!
Tutti te l'hanno detto. Tutte le foglie te lo
bisbigliano.</p>

<p class="center"><span class="smcap">Mabima</span></p>

<p>Le foglie parlano agli usignoli e i poeti parlano
alle stelle. Non sono nè una stella, nè
un usignolo.</p>

<p class="center"><span class="smcap">Lanzirica</span></p>

<p>Sei la prima stella del cielo e il primo usignolo
della foresta! Se ti cantassi le mille<span class="pagenum"><a name="Page_65" id="Page_65">[65]</a></span>
strofe che ho nel cuore per te, ne saresti appena
distratta. Oppure, m'interromperesti,
mormorando: «L'alito infocato del lontano
deserto è giunto fin qui!» Mabima! Mabima!
non è l'alito del deserto, che ti accarezza. Sono
i centomila deserti divampanti delle mie vene,
che fiatano passione su di te! Sei tragicamente
bella, ma Kabango non ti vede! I suoi occhi
potenti attraversano il tuo corpo come un cristallo,
per contemplare dovunque il Sinrun.
Tu meriti tutto l'amore del cielo e della terra,
ma egli non t'ama!</p>

<p class="center"><span class="smcap">Mabima</span></p>

<p>No! No! Tu menti. Kabango mi ama. Lo
so. Ne sono sicura.</p>

<p class="center"><span class="smcap">Lanzirica</span></p>

<p>Non sa amarti, poichè ti preferisce il Sinrun,
cioè la sua ambizione. Oh! l'infinita
pietà che sento per lui! Non vede, non vede,
non vede che tu, soltanto tu, sei la divina
frescura dissetante! Non ho più idee, quando
ti respiro. Guardo te, amo te, ti preferisco a<span class="pagenum"><a name="Page_66" id="Page_66">[66]</a></span>
tutto, anche alla vita! Vuoi che io muoia per
distrarti un istante? Se vivo ancora, credimi,
è solo per cantare e per rallegrare le tue piccole
orecchie!</p>

<p>Vederti, baciarti, stringerti, accarezzarti,
tormento, tortura, veleno! Mabima, gli odori
della tua carne azzannano la mia carne! Mabima,
ti voglio! Mabima, non dimenticare la
tua promessa!</p>

<p class="center"><span class="smcap">Mabima</span></p>

<div class="blockquot"><p><i>agitatissima.</i></p></div>

<p>Quale promessa?</p>

<p class="center"><span class="smcap">Lanzirica</span></p>

<p>Qui, qui, su questa bocca mia, fra queste
mie braccia, tu, tu, Mabima, mi hai promesso
di essere la mia sposa! Non sono dunque più
il tuo poeta... il dolce poeta di Fusah?...</p>

<p class="center"><span class="smcap">Mabima</span></p>

<p>No! No! Non può essere! Non sarà! Allontànati.
Non toccarmi! Perdonami! Dimenticami!
Amo Kabango.<span class="pagenum"><a name="Page_67" id="Page_67">[67]</a></span></p>

<p class="center"><span class="smcap">Lanzirica</span></p>

<div class="blockquot"><p><i>mordendosi le mani.</i></p></div>

<p>Non è vero! Non è vero!</p>

<p class="center"><span class="smcap">Mabima</span></p>

<p>Sì, sì lo amo! Lo amerò! Saprò meglio
amarlo! Lui, lui!</p>

<div class="blockquot"><p><i>Rimane con gli occhi
sbarrati nel vuoto. Lungo
silenzio.</i></p></div>

<p class="center"><span class="smcap">Lanzirica</span></p>

<p>Mi spiego il tuo sentimento. Hai voluto
strappare Kabango a tua sorella che lo ama.
Tua sorella fu sempre malvagia con te e merita
la tua vendetta.</p>

<p class="center"><span class="smcap">Mabima</span></p>

<p>No. Io amo Kabango perchè non ha fatto
di me la schiava dei suoi piaceri. Egli non
mi ha comperata! Pur amandomi pazzamente,
egli rispetta le mie idee. Sono per lui un cuore
libero. Può contare sulla mia fedeltà senza
eunuchi. Ed io sulla sua fedeltà.<span class="pagenum"><a name="Page_68" id="Page_68">[68]</a></span></p>

<p class="center"><span class="smcap">Lanzirica</span></p>

<p>Gli devi anche la gioia di camminare a viso
scoperto... come le beduine spudorate, schiave
e traditrici! Se ti amasse veramente, egli coprirebbe
con mille veli il tuo viso divino! Io
lo vorrei per me, tutto per me!</p>

<div class="blockquot"><p><i>Lungo silenzio &mdash; poi
con ironia:</i></p></div>

<p>Tu dunque ami Kabango!...</p>

<div class="blockquot"><p><i>Silenzio.</i></p></div>

<p>Eppure... molto imprudentemente custodisci
nella tua tenda il Sinrun, cioè il tuo rivale più
pericoloso, il nemico tuo che ti torturerà fino
alla morte.</p>

<p class="center"><span class="smcap">Mabima</span></p>

<div class="blockquot"><p><i>pensosa.</i></p></div>

<p>Sì, lo so, quelle pelli cariche di cifre e scritture
mi rubano Kabango. Talvolta, sono tentata
di bruciarle per avere Kabango tutto per
me. Ma subito una tenerezza mi invade; il
cuore mi si sfascia d'angoscia e brucio allora
me stessa con un solo desiderio: martirizzarmi,
annientarmi per lui, il più forte, il più intelligente,
il precursore, la grande luce! Anche<span class="pagenum"><a name="Page_69" id="Page_69">[69]</a></span>
tu, anche tu, Lanzirica, l'hai ammirato
quanto me!... Kabango spesso mi dimentica,
lo so. Il suo sguardo talvolta è crudele, ma non
ne soffro, poichè basta un suo sorriso a ringiovanire
per me l'universo. Subito i sapori,
i colori, i profumi della vita si moltiplicano
sotto i suoi comandi di sole disinvolto e sicuro.</p>

<div class="blockquot"><p><i>Mentre Mabima parla,
Lanzirica con mosse sornione
è penetrato nell'apertura
della capanna.
Mabima se ne accorge.</i></p></div>

<p>Che fai? Che cerchi? Non toccare il Sinrun!...
Ah! sento che tu non ami Kabango.
Sei pieno di odio per lui.</p>

<p class="center"><span class="smcap">Lanzirica</span></p>

<p>Sì, lo odio. Perchè ti amo! E odio anche il
tuo custode Bagamoio, quel bruto che passa
il suo tempo a spalmarsi di erbe puzzolenti e
a spiare tutti i miei movimenti. Il mio amore
non ammette ostacoli. Sale impaziente e audace
come i serpenti della foresta alla conquista
della sua casa. Tu, tu, Mabima!... Ti
amo! Ti voglio!<span class="pagenum"><a name="Page_70" id="Page_70">[70]</a></span></p>

<p class="center"><span class="smcap">Mabima</span></p>

<p>Taci! La tua voce m'incatena. Non voglio
sentire. Va! Va!</p>

<div class="blockquot"><p><i>Lanzirica si allontana da
Mabima e si corica a pochi
passi dalla tenda. Si
ode un tam-tam precipitato,
poi un canto negro
molto ritmato.</i></p></div>

<p class="center"><span class="smcap">Canto negro</span></p>

<div class="poem">
<p><i>Gbákun Gbákun</i></p>
<p><i>Dékun Dékun</i></p>
<p><i>Gálin Gálin</i></p>
<p><i>Balafon.</i></p>
</div>

<p><i>Entra Kabango. Lo segue un santone negro disseccato,
dal viso lucente di lebbra, le mani nere
accartocciate e la fronte oppressa da un enorme
serpente di legno nero arrotolato. Poichè è cieco,
egli si fa guidare per mano dai tre grandi Feticcieri
negri delle Messi, della Guerra e della Virilità.
Questi, pelle e vesti zebrate di rosso e giallo,
seguono Kabango facendo il giro della capanna di
Mabima. Entra in scena una fila di negre, ognuna
con le mani posate sulle spalle dell'altra, trascinando
i piedi in cadenza con grottesca e ostentata
solennità. Questa fila indiana fa pure il giro della<span class="pagenum"><a name="Page_71" id="Page_71">[71]</a></span>
capanna. Entra in scena una fila di negri che
chiude il cerchio delle negre, facendo il giro della
capanna in senso inverso. Negri e negre sono
maculati di rosso e verde, con geroglifici azzurri.
I due grandi cerchi di danzatori e danzatrici si
fermano. Ogni negro abbraccia la negra che ha
di fronte, e le coppie improvvisate si abbandonano
a una danza frenetica in cui le teste e i
busti snodati esprimono l'aspro piacere d'un coito
simulato dai fianchi e dal ventre.</i></p>

<p class="center"><span class="smcap">Kabango</span></p>

<div class="blockquot"><p><i>ritto vicino a Mabima
davanti alla tenda.</i></p></div>

<p>Ecco la mia sposa! Ecco i miei amici! Essi
vi ringraziano per l'ospitalità. Hanno dormito
sulle stuoie intrecciate dai vostri avi!... Voglio
contraccambiare i vostri doni con un dono impagabile.
I serpenti vi hanno rubate le case.
Ebbene: io vi insegnerò l'arte di vincerli. Vi
insegnerò a canalizzare le acque perchè la foresta
sia liberata dalla febbre. Vi guarirò tutti.
Non dite: questo è il modo dei bianchi! Cercate
di creare il modo dei negri, e che sia rispettato
dai bianchi! Anche i bianchi ebbero
15 secoli di vita lenta. Poi in un secolo realizzarono<span class="pagenum"><a name="Page_72" id="Page_72">[72]</a></span>
il progresso. Come loro, voi dovete
uscire dal vostro letargo. Questo letargo è dovuto
all'isolamento, al clima torrido e alla
terra generosa che non esige sforzi. È dovuto
anche al rhum e all'abuso della donna. Non
siete certo inferiori ai bianchi. I quindicenni
negri valgono i quindicenni bianchi. Farò di
voi dei meccanici, dei fabbri, dei costruttori
di città. V'ispirerò la volontà di sapere le relazioni
che corrono tra il fuoco e l'acqua che
bolle nella vostra pentola. Ora voi non vedete
che una successione di fatti, un giorno vedrete
un rapporto di causa e d'effetto. Credo nella
perfettibilità della razza negra. Verrà un giorno
in cui i negri penseranno fuori dalle loro
sensazioni. Penseranno idee che non si pagano
nè servono a pagare, come queste: Bontà,
Generosità, Patria, Progresso, Sacrificio,
Ideale, Assoluto. Voi oggi non rispettate che
la forza. Però se uno batte la propria madre,
voi gli gridate: «Non fare così; è male!».
Se uno veglia sua madre morente, voi gli dite:
«Ciò che fai è bene!». La vostra anima ha
un solo modo di esprimersi: la musica. Ma
siete musicisti ciechi e muti. I vostri strumenti<span class="pagenum"><a name="Page_73" id="Page_73">[73]</a></span>
hanno poche corde. I suoni oggi vi servono
per aizzare le vostre danze. Esprimerete un
giorno con suoni armonizzati i sentimenti misteriosi
che vi tormentano il petto. Tutto vi
sarà facile poichè avete avuto la fortuna d'incontrarmi.
Io ho perfezionato quel principio
di risparmio che si chiama <i>chiteno</i>. Ma lo avete
inventato voi! Avete inventato i forni per la
fusione del minerale di ferro e il modo di
estrarre il sale dalle piante paludose. Siete
dunque capaci quanto i bianchi. Li supererete.
Dovete uccidere in voi la pigrizia, vizio
dei negri. I maschi devono lavorare invece di
rimanere i sorveglianti distratti del lavoro
delle donne. La superiorità della femmina sul
maschio deve cessare. Io che porto in me il
sangue degli arabi, dei berberi e dei negri, ho
ucciso i vizî di queste razze e ho intensificato
in me le loro virtù. Prodigio! Il sangue negro
che scorre nelle mie vene, non soltanto
rispetta il lavoro, ma lo ama come una voluttà.
Non ho come voi imparato dagli Europei l'arte
di mentire. Sul lavoro e la sincerità dovete costruire
l'orgoglio d'essere negri. Ora un desiderio
di prestigio vi attanaglia, al punto di<span class="pagenum"><a name="Page_74" id="Page_74">[74]</a></span>
spingervi a rubare qualsiasi simbolo di superiorità:
un vetro colorato, un pezzo di stoffa...
Questo è male, poichè non bisogna rubare.
Ma è anche bene, poichè bisogna amare le
cose lontane e difficili. Tutto in voi è come
l'acqua torbida: nessun sentimento e poca
sensibilità. I bianchi pensano: i negri sono
ladri, bisogna derubarli! In fatti voi non rispettate
nè la proprietà nè la bellezza nè il
dolore. Unico sentimento, l'affetto per la madre!
Ma un'altra madre aspetta tutto da voi,
e si chiama Africa. La forza, la fame, il desiderio
della donna non sono tutta la vita. Vi
insegnerò il ricordo di ciò che fu. Poi, vi svelerò
la bellezza di ciò che sarà. Acquisterete
il senso della profonda differenza che divide
gli uomini dagli animali. È perchè non avete
questo senso, che siete cannibali e abbandonate
alle belve i malati!</p>

<p>Siete a venticinque giorni dalla costa, ma
io migliorerò le carovaniere. Dovete togliere
ai bianchi il commercio della gomma, della
dura, del bestiame, dell'avorio, delle penne
di struzzo, dei cuoi, del sesamo e della senna.<span class="pagenum"><a name="Page_75" id="Page_75">[75]</a></span>
La pianta del cotone, che dicono egiziana, è
originaria della vostra terra! Potreste produrre
e vendere duecentomila càntari di cotone, irrigando
tutti questi <i>feddan</i> di terra.</p>

<div class="blockquot"><p><i>Rivolgendosi ai grandi
feticcieri che in segno di
gioia e di omaggio agitano
i fianchi ingonnellati
di rumorosi gusci
secchi e di conchiglie.</i></p></div>

<p>In nome dei miei avi arabi, bèrberi e negri,
ti saluto, o Spirito delle Mèssi! Ti saluto, o
Spirito della Guerra! Ti saluto, o Spirito della
Virilità! O protettori potenti e paterni della
tribù Giuma, arricchirò la vostra saggezza,
svelandovi il Feticcio dei Feticci, il gran nemico
dei serpenti: il Sinrun! Andate e rendetevi
degni di conoscere il Mistero.</p>

<div class="blockquot"><p><i>Vocio confuso. La folla
commossa mal contiene
il suo entusiasmo. Esita
incerta, poi obbedisce e
si ritira nella profondità
della foresta. Kabango si
volta allora verso la capanna,
nella cui apertura
sta ritta Mabima.</i></p></div><p><span class="pagenum"><a name="Page_76" id="Page_76">[76]</a></span></p>

<p>Mabima! Ho iniziato la realizzazione del
mio sogno. Risanerò la foresta; guarirò i
Giuma.</p>

<p class="center"><span class="smcap">Mabima</span></p>

<div class="blockquot"><p><i>con tenerezza.</i></p></div>

<p>Io ti ammiro. Vedo con gioia propagarsi la
luce del tuo genio e il calore della tua bontà.
Ma dimmi: quale nuovo tormento ti agita?
Non temi da consumare la tua vita per ridare
la vita a quei malati? Sono tutti divorati dal
male, ma ne godono! Non vogliono guarire!
Vogliono agonizzare nella febbre inebriante e
visionaria che li distrugge. Sono felici di essere
spodestati e vinti dai serpenti. Comprendo
la loro agonia; mi abbandono anch'io, a
poco a poco, al voluttuoso oblio di tutto. Vivo
anch'io nell'ombra morbida e vellutata del
meravigliante fantasma azzurro che visita ogni
notte la foresta: il Ricordo. Non temo più i
serpenti. Mi amano e mi difendono. Non temo
più la febbre visionaria. Sono una languida
febbre d'amore che ricorda i molti tuoi baci
passati e ne invoca ancora tanti, tanti.<span class="pagenum"><a name="Page_77" id="Page_77">[77]</a></span></p>

<p class="center"><span class="smcap">Kabango</span></p>

<p>Vieni, Mabima, fra le mie braccia. Lasciami
stendere il mio corpo affranto. I tuoi occhi
hanno una luce verde più dolce di quella della
foresta. Luce queta, sicura e senza serpenti!...
Maledetti serpenti! Avevo dimenticata la loro
morsicatura!</p>

<p class="center"><span class="smcap">Mabima</span></p>

<div class="blockquot"><p><i>chiamando Lanzirica,
che si è allontanato.</i></p></div>

<p>Vieni presto a curare Kabango!... E tu
adàgiati bene. Aiuterò Lanzirica io stessa. Ho
un balsamo per le ferite.</p>

<p class="center"><span class="smcap">Lanzirica</span></p>

<div class="blockquot"><p><i>inginocchiato dopo avere
attentamente guardato
il piede di Kabango.</i></p></div>

<p>Kabango, sei stato morsicato dal Naia nero!
Riconosco il suo veleno dalle striature viola
che circondano la piaga. Occorre aprire profondamente
la carne, senza aspettare.</p>

<p class="center"><span class="smcap">Kabango</span></p>

<div class="blockquot"><p><i>sdraiato.</i></p></div>

<p>Taglia pure, senza pietà.<span class="pagenum"><a name="Page_78" id="Page_78">[78]</a></span></p>

<p class="center"><span class="smcap">Lanzirica</span></p>

<div class="blockquot"><p><i>medicando con Mabima
il piede di Kabango.</i></p></div>

<p>So improvvisare delle strofe che accarezzano
lo spirito e lo distraggono dal dolore fisico.
Ascolta!</p>

<div class="blockquot"><p><i>Gracidatori, Frusciatori,
Rombatori.</i></p></div>

<p>Fra le liane e i bambù gracida il curacoo!...
Ora tace. Le fontane cantano vicine e lontane.
Io ne imiterò le cadenze modulando la mia
voce. Inebria i tuoi occhi di tutte le sfumature
di questo verde infinito. Fissa ogni foglia come
se fosse il volto di Mabima. Mescola i tuoi
nervi alle fibre vegetali. Incita i tuoi muscoli
a gareggiare con la potenza di questi tronchi
colossali. Liberati dalla tua coscienza umana.
Vegetalizza la tua carne. Imita appassionatamente
le curve dei fogliami. Diventa foresta
tu stesso, col tuo deserto intorno a te...</p>

<div class="blockquot"><p><i>Ritto, chiamando a raccolta
le anime della Foresta.</i></p></div>

<p>Anime vegetali! Venite! Venite! Mescolatevi<span class="pagenum"><a name="Page_79" id="Page_79">[79]</a></span>
alla carne di Kabango! Assorbite la sua essenza
umana!</p>

<div class="blockquot"><p><i>Frusciatori, Ronzatori
Gorgogliatori.</i></p></div>

<p>Ascolta, ascolta, Kabango! Il tuo cuore ronza
come un alveare. Le tue vene sono gaie di
frulli, trilli, garriti, pigolii e cinguettii. I tuoi
muscoli si mutano in ghirlande di lilla, acacia
e caprifoglio. Il tuo pensiero pullula come
un'acqua fresca che disseta, ma non ragiona.
Kabango, distenditi per terra. Vicino a te Mabima
profuma l'aria con le sue rose. I suoi
capelli sono morbidissimi ciuffi di vaniglia.
Ora la tua carne non è più che un vellutato
formicolio che ondate di piacere pacificano a
poco a poco. La tua anima umana ha un borbottio
sonnolento di bimbo in fasce. Ecco...
Sei già assorto nel placido ondeggiamento della
foresta...</p>

<p>Fiuta la tua pelle. Non ha più l'odore acido
e caldo della carne, ma l'effluvio frescacido
delle linfe. Sei diventato una galanteria di foglie
e fiori offerta alla brezza tua, Mabima,
odorosa che ti avviluppa. Il lieve ansare del<span class="pagenum"><a name="Page_80" id="Page_80">[80]</a></span>
suo petto rivela la gioia che prova nel sentir
salire in se la tua vita. Le sue arterie e le tue
vene sono le arterie e le vene mescolate della
terra.</p>

<div class="blockquot"><p><i>Rombatori, Frusciatori,
Gracidatori, Gorgogliatori.</i></p></div>

<p>Le fontane che gorgogliano in te sono liete di
sentirsi belle e buone a nulla. Questa che ti
sgorga dal cuore con luccichii vistosi finge di
creare dei ruscelli di pensiero. Ma subito si
sparpaglia in liquida capigliatura, cantando la
sua beata inutilità. Kabango, carne fronzuta,
ascolta le tue fontane!... Si chiamano l'una
l'altra, accordando insieme le loro voci umane,
poco umane, già sovrumane, che deridono
l'umanità. Sono ebbre d'esser vane, poichè
spesso nessuno le ascolta. Tutte felici se Mabima
si avvicina co' suoi serici passi da uccellatore.
Mabima anch'essa si disumanizza...
Ora si muta in un verde arbusto che s'inchina
su di te, su di me, come vuole il vento, poi
lento si ricompone in un'estatica immobilità.
Talvolta sembrano singhiozzare le tue fontane,
o Kabango, ma subito scroscia e scampanella<span class="pagenum"><a name="Page_81" id="Page_81">[81]</a></span>
una risata e con mille moine di voci argentine
spandono mille e mille perline di allegria agli
echi che sono mendichi erranti e orfane bambine
smarrite. Salgono in te, Kabango, fontane
e fontane di perle, ebbre tutte d'infilarsi
sull'unico filo d'argento che ornerà volubilmente
sotto la luna il collo di Mabima!...</p>

<p class="center"><span class="smcap">Kabango</span></p>

<div class="blockquot"><p><i>svegliandosi dal suo sogno
vegetale.</i></p></div>

<p>Taglia, taglia profondamente; spalanca le
labbra della piaga.</p>

<p class="center"><span class="smcap">Lanzirica</span></p>

<p>Ho tagliato profondamente. Ora purificherò
la piaga con questa pietra porosa. Dopo vi
introdurrò questo osso calcinato...</p>

<p><span class="smcap">Kabango. </span></p>

<p>Sei un poeta geniale, Lanzirica. Sei riuscito
a distrarmi dal lacerante dolore. Ma non conosci
tutte le fontane. Queste che cantano ora,
soffrono di rimanere tristi e vane come le vene<span class="pagenum"><a name="Page_82" id="Page_82">[82]</a></span>
d'un vile. Bisogna canalizzarle perchè dissetino
i lavoratori del Sinrun e godano di portare
le mercanzie. Pigiate e cullate nelle coffe
dei cammelli, le mercanzie attraverseranno il
deserto sognando il mare, grande mercante instancabile.
Si parte sul mare poveri, e si ritorna
ricchi, deridendo gli uccelli che cercano
ovunque alberi di navi per riposarsi. Saprò io
mutare la forza di queste fontane in velocità
di ruote e in luci di lampade più chiare del
sole, e in motori che costruiranno motori. Questi,
come veri cuori palpiteranno nei nuovissimi
uccelli di metallo e tela, capaci di varcare
mari deserti senza posarsi mai.</p>

<p class="center"><span class="smcap">Lanzirica</span></p>

<p>Vissi un tempo in una bella oasi...</p>

<div class="blockquot"><p><i>Riprendendo accuratamente
la medicazione
della piaga.</i></p></div>

<p>Tanto bella, che il mare se ne innamorò. Per
sedurla, il mare perfezionò le sue musiche
vegetali, imitò l'immane intrico degli alberi
e delle liane, con un aggrovigliamento di vele<span class="pagenum"><a name="Page_83" id="Page_83">[83]</a></span>
e di cordami che avevano per frutta marinai
salutanti, e per foglie le loro garrenti nostalgie.
In quel porto improvvisato, i pesci guizzavano
tra le carene, col lampeggio d'oro e
argento che riempie i forzieri dei mercanti.
L'oasi non si commosse. Allora il Mare mostrò
la sua magnetizzante moneta d'oro: il
Sole. Ma l'oasi rifiutò il sole, e preferì morire
sotto la sua coltre di sabbie monotone.</p>

<div class="blockquot"><p><i>Ruggito di leone vicinissimo
mediante un Ululatore.</i></p></div>

<p class="center"><span class="smcap">Kabango</span></p>

<div class="blockquot"><p><i>scattando.</i></p></div>

<p>Bagamoio! Bagamoio!</p>

<p class="center"><span class="smcap">Bagamoio</span></p>

<p>Sono qui. Veglio su di te.</p>

<p class="center"><span class="smcap">Kabango</span></p>

<p>Dov'è il mio fucile? È pulito?</p>

<p class="center"><span class="smcap">Bagamoio</span></p>

<p>L'ho minuziosamente oliato. È carico!<span class="pagenum"><a name="Page_84" id="Page_84">[84]</a></span></p>

<p class="center"><span class="smcap">Kabango</span></p>

<p>Bene. Grazie. Là dove è Bagamoio, c'è forza,
sicurezza e fedeltà.</p>

<div class="blockquot"><p><i>Bagamoio esce dalla capanna,
cercando la belva.
Kabango fa un movimento
come per alzarsi.</i></p></div>

<p class="center"><span class="smcap">Mabima</span></p>

<div class="blockquot"><p><i>lo trattiene a terra.</i></p></div>

<p>Non alzarti, Kabango. Il tuo piede è molto
ammalato. Non devi camminare. Temo per te
gl'insetti e la sabbia.</p>

<div class="blockquot"><p><i>Ruggiti di leone vicinissimo
mediante tre Ululatori.</i></p></div>

<p>Bagamoio ci difende! Sarebbe una pazzia affrontare
ora una marcia.</p>

<p class="center"><span class="smcap">Lanzirica</span></p>

<p>Mabima non reggerebbe alla fatica. Mabima
è felice di vivere qui. Nessuno può rapirti il
Sinrun. Ti costruirò un letto con quattro rami
forcuti piantati in terra e spalmati di zilah,
perchè la vipera tricorne non ti addenti nel<span class="pagenum"><a name="Page_85" id="Page_85">[85]</a></span>
sonno. È corta, grossa, pericolosissima. Ma so
curare le sue morsicature. Quando il tuo piede
sarà guarito, riprenderai la marcia. Ricòrdati
delle mie parole. Coloro ai quali tu ti sacrifichi
non meritano il tuo sacrificio...</p>

<p class="center"><span class="smcap">Kabango</span></p>

<div class="blockquot"><p><i>interrompendolo con
uno scatto brutale.</i></p></div>

<p>Basta! Taci! Conosco il tuo ritornello. Sei
un flauto malinconico, ed io non sono un serpente
da addormentare. Sento già la tua voce
che riprende la sua nenia: «Kabango, ascolta
le fontane!». Macchè fontane! Io ascolto le
fontane, le fontane del mio sangue! Non implorano,
non piangono. Urlano, imprecano,
perchè vogliono slanciarsi in cielo e inondare
della loro forza benefica l'Africa adorata! lo
li amo tutti, i miei popoli africani! Tu dici
che sono indegni del mio sacrificio? Che ne
sai tu? Che ne sanno loro? Sognano come te,
o vegetano come le piante. Io darò loro la vita
sublime del pensiero! Sono stanco di riposarmi.
La vita non è qui. Le vie del deserto mi<span class="pagenum"><a name="Page_86" id="Page_86">[86]</a></span>
chiamano. Guarirò il mio piede camminando.
Va, Lanzirica. Non ho più bisogno di te.</p>

<div class="blockquot"><p><i>Lanzirica si allontana a
testa bassa, rimane un
istante immobile, poi gira
cautamente dietro alla
capanna, e, dopo aver
sfiorato Bagamoio che
monta la guardia, si accovaccia
fra i cactus e le
agavi, per ascoltare Kabango
e Mabima.</i></p></div>

<p class="center"><span class="smcap">Mabima</span></p>

<div class="blockquot"><p><i>coricata vicino a Kabango
nell'apertura della
capanna.</i></p></div>

<p>Ciò che ha detto Lanzirica è falso, Kabango.
Ora mi sento rinfrancare. Ti seguirò dove
vorrai. Ho tanta forza, Kabango, se tu mi
baci!... Baciami. Voglio, io, io, guarire il tuo
povero piede. Tanto ti amerò, con baci, baci
e tenerezze squisite, finchè tutto ti guarirò.
Spalmerò di unguenti la tua piaga...</p>

<div class="blockquot"><p><i>Entra nella capanna, e
ne esce con un canestrino
pieno di foglie.</i></p></div><p><span class="pagenum"><a name="Page_87" id="Page_87">[87]</a></span></p>

<p>Sono unguenti veramente miracolosi. Me li ha
portati in dono, con molta gravità, ieri sera,
il capo dei Giuma. E mi ha regalato anche
un bellissimo tappeto. Vedrai.</p>

<div class="blockquot"><p><i>Medicando il piede di
Kabango.</i></p></div>

<p>Povera carne! Ti brucia? Fra poco non sentirai
più dolore, e questa notte potrai dormire
placidamente.</p>

<p class="center"><span class="smcap">Kabango</span></p>

<p>Non dormiremo, Mabima. Chi dorme nel
plenilunio offende la Luna. Già la mia pelle
graffiata dal sole e dal pericolo gode sotto la
morbida carezza della tua mano. La tua carne
è intrisa di primavera e di salute. Credo poco
nella scienza di Lanzirica; il mio piede guarirà
presto, se tu lo medichi.</p>

<p class="center"><span class="smcap">Mabima</span></p>

<div class="blockquot"><p><i>dopo essere rimasta per
qualche istante immobile,
assorta nella contemplazione
della foresta che
le languide cadenze del
vento adornano di riflessi
preziosi.</i></p></div><p><span class="pagenum"><a name="Page_88" id="Page_88">[88]</a></span></p>

<p>Dev'essere molto profonda, questa foresta,
e piena di meraviglie. Non ti piacerebbe di
regnare sovrano su questa foresta immensa...</p>

<div class="blockquot"><p><i>3 Frusciatori, poi 1 Rombatore,
poi 2 Gracidatori.</i></p></div>

<p>e di vivere sempre così?</p>

<div class="blockquot"><p><i>Cantando.</i></p></div>

<div class="poem">
<p class="i2"><i>I rami della palma</i></p>
<p><i>sono mani nere che lavano</i></p>
<p><i>le sabbie aurifere del cielo</i></p>
<p><i>e nel lento lavoro appare</i></p>
<p><i>l'oro tremante della luna.</i></p>
<p class="i2"><i>Il vento fa roteare</i></p>
<p><i>i rami della palma</i></p>
<p><i>come una fionda nera</i></p>
<p><i>per scagliare la pietra tagliente della luna</i></p>
<p><i>contro il cuore distratto del mare.</i></p>
<p class="i2"><i>Quando il vento tace,</i></p>
<p><i>le agavi innalzano</i></p>
<p><i>i loro candelabri d'oro</i></p>
<p><i>e la luna li accende.</i></p>
<p><i>Quando il vento tace,</i></p>
<p><i>il mio cuore non ha pace.</i></p>
</div>

<p>Sei felice nelle mie braccia?<span class="pagenum"><a name="Page_89" id="Page_89">[89]</a></span></p>

<p class="center"><span class="smcap">Kabango</span></p>

<p>Felice! Felice!</p>

<p class="center"><span class="smcap">Mabima</span></p>

<div class="blockquot"><p><i>rovesciata all'indietro
voluttuosamente.</i></p></div>

<p>Ma dimmi: se tu fossi colpito da una grande
sventura, il mio amore basterebbe a consolarti?</p>

<p class="center"><span class="smcap">Kabango</span></p>

<p>Sì, Mabima.</p>

<p class="center"><span class="smcap">Mabima</span></p>

<p>Se i tuoi nemici rubassero il Sinrun, e tu
non potessi più realizzarlo?</p>

<p class="center"><span class="smcap">Kabango</span></p>

<p>Perchè mi dici questo?</p>

<p class="center"><span class="smcap">Mabima</span></p>

<p>Non temere. Le pelli sacre sono lì. Le custodisco
io.</p>

<p class="center"><span class="smcap">Kabango</span></p>

<div class="blockquot"><p><i>rasserenandosi.</i></p></div>

<p>Sono convinto che se non fossi il creatore
del Sinrun tu non mi ameresti come mi ami.</p>

<p class="center"><span class="smcap">Mabima</span></p>

<p>Prima ti amai così perchè eri il Capo di tutti.<span class="pagenum"><a name="Page_90" id="Page_90">[90]</a></span>
Ora ti amo perchè sei tu, tu, con i tuoi occhi
distratti e crudeli e con la tua bocca che mi
piace tanto! Vorrei essere con te fuori dalla
vita, come due raggi, come due brusii d'insetti.</p>

<p class="center"><span class="smcap">Kabango</span></p>

<p>Sì, sì... Ma non posso immaginarmi fuori
dal dovere che mi sono imposto: redimere la
mia razza!</p>

<p class="center"><span class="smcap">Mabima</span></p>

<p>Quanto sono piccola, io, davanti al tuo dovere.
Devi disprezzarmi...</p>

<p class="center"><span class="smcap">Kabango</span></p>

<p>No, no, Mabima... Ti amo, e ti ho spesso
ammirata, come nell'ultima lotta, quando ti
svincolasti coraggiosamente dai miei nemici e
li mordesti coi tuoi denti.</p>

<div class="blockquot"><p><i>Coprendo il viso di Mabima
di baci affettuosissimi.</i></p></div>

<p>Mi piaci, Mabima, ti ho scelto fra tutte. Sei
la più bella, sei l'unica, e ti porterò con me<span class="pagenum"><a name="Page_91" id="Page_91">[91]</a></span>
senza fermarmi. Mi piace bere ogni giorno alla
tua bocca la forza necessaria per continuare la
marcia e la lotta. Partiremo domani; ma ora
pregusto la notte piena di musiche soavi. Ecco
la luna. La foresta beve già la sua luce. Ogni
tronco di banano si spalma di argento grasso.</p>

<div class="blockquot"><p><i>2 Frusciatori, 1 Rombatore.</i></p></div>

<p class="center"><span class="smcap">Mabima</span></p>

<p>Le sorgenti traboccano di beatitudine come
cuori. La luna è un'altissima noce di cocco.
Vorrei stringerla fra le braccia.</p>

<p class="center"><span class="smcap">Kabango</span></p>

<div class="blockquot"><p><i>ridendo.</i></p></div>

<p>Vuoi che mi arrampichi su, su, per coglierla?
Ora si spacca. Guarda. Gronda di latte...
Il suo latte si spande.</p>

<p class="center"><span class="smcap">Mabima</span></p>

<p>Aspira questo profumo.</p>

<p class="center"><span class="smcap">Kabango</span></p>

<p>Lo conosco: sale dal tuo seno.<span class="pagenum"><a name="Page_92" id="Page_92">[92]</a></span></p>

<p class="center"><span class="smcap">Mabima</span></p>

<p>No, no. Ti sbagli. Questo è il profumo dei
gelsomini.</p>

<p class="center"><span class="smcap">Kabango</span></p>

<p>Ma queste sono gaggie che parlano nel
buio.</p>

<p class="center"><span class="smcap">Mabima</span></p>

<p>Sì, sì. Ora si sposano coi fiori dell'acacia.
Baciami.</p>

<div class="blockquot"><p><i>Silenzio.</i></p></div>

<p>I tuoi baci sono gocce di luna che cadono sul
mio cuore. Gocce di luna, oblunghe, oblunghe!
Candide, languide, limpide, cadono di
tanto in tanto, tintinnando. L'ombra ci guarda
come un grande occhio nero innamorato.</p>

<p class="center"><span class="smcap">Kabango</span></p>

<p>La luna è tutta aperta dal piacere, e gode.</p>

<p class="center"><span class="smcap">Mabima</span></p>

<p>Anch'io sono aperta dal piacere! La foresta
è diventata un'arpa immensa di rami e raggi
lunari. Le liquide dita delle sorgenti la<span class="pagenum"><a name="Page_93" id="Page_93">[93]</a></span>
svegliano arpeggiando. Hanno strappi lenti
così dolci...</p>

<div class="blockquot"><p><i>1 Rombatore e 2 Frusciatori.</i></p></div>

<p class="center"><span class="smcap">Kabango</span></p>

<p>Perchè tremi?... Sono piccoli uccelli verdi
che i negri chiamano foliotocol. I fogliami ne
sono pieni e ondeggiano come scrigni trasparenti
pieni di smeraldi animati. Il brusio della
foresta acqueta finalmente il mio sangue.</p>

<div class="blockquot"><p><i>5 Frusciatori.</i></p></div>

<p class="center"><span class="smcap">Mabima</span></p>

<p>Baciami! Baciami! Disseta la mia carne,
Kabango!... Baciami! Sono tua... tua!...</p>

<p class="center"><span class="smcap">Kabango</span></p>

<p>I nostri baci ingelosiranno i fiori, e le belle
farfalle che hanno ali dipinte d'inviti amorosi,
e gli uccelli che gareggiano per sedurre la notte,
e i profumi deliranti che viaggiano come
messaggi d'amore, e anche le stelle, che sono
parole d'amore cristallizzate.<span class="pagenum"><a name="Page_94" id="Page_94">[94]</a></span></p>

<p class="center"><span class="smcap">Mabima</span></p>

<p>Quanto sei poeta, Kabango! Preferisco le
strofe che improvvisi per me, a tutte quelle
di Lanzirica.</p>

<p class="center"><span class="smcap">Kabango</span></p>

<p>Lanzirica ha uno spirito invischiato nelle
scritture. Non è un poeta. È un medico, cioè
il suddito devoto della regina Malattia! Troverò
per te altre strofe d'amore, perchè la
nostra notte sia colma d'ogni delizia. Sarà la
notte più bella, forse l'ultima!</p>

<p class="center"><span class="smcap">Mabima</span></p>

<p>Cosa hai?</p>

<p class="center"><span class="smcap">Kabango</span></p>

<p>Ho sussultato involontariamente. Lunghi
brividi fanno spasimare la foresta. Non temo
nulla. Una forza lieta mi gonfia il cuore. Ma
sento che non avremo forse più una notte d'amore
come questa.</p>

<p class="center"><span class="smcap">Mabima</span></p>

<div class="blockquot"><p><i>entra nella capanna, e
ne esce con un piccolo
tappeto fra le mani.</i></p></div>

<p>Guarda! Guarda com'è bello! La luce cede<span class="pagenum"><a name="Page_95" id="Page_95">[95]</a></span>
alle ombre della notte. Non puoi vedere le
meraviglie degli ornamenti. Senti, che morbidezza
contenta! È vivo, questo tappeto; quasi
respira. Contiene i palpiti dei tessitori che lo
formarono sognando di riposarvisi sopra. Ha
la sofficità di cento mandre d'agnelli e la gemente
dolcezza dei loro belati. È più leggero
degli uccelli. Contiene anche piume di rondini.
Guarda come hanno ben ricamato con fili d'oro
questa grande aquila, simile a quelle che tu
ami. Questa però è ferma sulle ali, nel cielo
della felicità. Forse incontrò il suo Kabango!
Vi sono ricami che fingono colonne, portici
e fontane.</p>

<p class="center"><span class="smcap">Kabango</span></p>

<div class="blockquot"><p><i>seguendo incuriosito la
descrizione di Mabima.</i></p>

<p><i>2 Frusciatori.</i></p></div>

<p>Riposeremo bene, su questo tappeto che
sembra il riassunto di una reggia. Se non fossi
Kabango, questo tappeto sostituirebbe per me
una città. Per Lanzirica, che è un sognatore
imbelle, potrebbe tener luogo di sposa, con le
sue svariate carezze per la pelle e coi suoi scintillii
di pupille amorose. Io posso concedere<span class="pagenum"><a name="Page_96" id="Page_96">[96]</a></span>
a questo tappeto una sola delle mie notti, poichè
preferisco appoggiar la testa sulle pelli del
Sinrun.</p>

<div class="blockquot"><p><i>Un grido lacera la penombra
verde.</i></p></div>

<p class="center"><span class="smcap">Kabango</span></p>

<div class="blockquot"><p><i>scatta in piedi, fuori dalla
capanna.</i></p></div>

<p>Chi è che urla così? Bagamoio, dove sei?
Bagamoio! Bagamoio!</p>

<div class="blockquot"><p><i>Gira rapidamente intorno
alla capanna e si ferma
stupito davanti ai
corpi di Bagamoio e
Lanzirica, stretti in una
lotta feroce.</i></p></div>

<p>Che fai, Bagamoio? Fèrmati!</p>

<div class="blockquot"><p><i>Lanzirica si sottrae agilmente,
carponi, alla ferocia
di Bagamoio.</i></p></div>

<p class="center"><span class="smcap">Bagamoio</span></p>

<div class="blockquot"><p><i>si rialza deluso, esitante,
fissi gli occhi su Mabima
che lo guarda spaventata.
Egli sembra spinto
dalla propria devozione
a denunciare l'amore di
Lanzirica per Mabima,
ma si trattiene.</i></p></div><p><span class="pagenum"><a name="Page_97" id="Page_97">[97]</a></span></p>

<p>Non andare in collera, Kabango. Avevamo
una questione antica da chiarire! La chiarirò
un'altra volta.</p>

<p class="center"><span class="smcap">Lanzirica</span></p>

<div class="blockquot"><p><i>a Bagamoio.</i></p></div>

<p>Ippopotamo fangoso, speravi di capovolgermi
come una piroga!</p>

<div class="blockquot"><p><i>Cupo, mostrando il suo
pugnale a Bagamoio.</i></p></div>

<p>Non dimenticare il succo dell'euforbia velenosa!
È tutto per te.</p>

<p class="center"><span class="smcap">Bagamoio</span></p>

<div class="blockquot"><p><i>feroce.</i></p></div>

<p>Temo molto di più quell'astuccio d'argento
che porti alla cintura come una pistola, e contiene
un inchiostro falso come il tuo sangue!...</p>

<div class="blockquot"><p><i>A Kabango.</i></p></div>

<p>Lanzirica mi odia perchè sono un ignorante.
Pretende che ci si può fidare dei Giuma. Io
sono convinto che tu non debba fidarti di loro.
Nulla mi sfugge, Kabango! Credimi, essi congiurano
contro di te! Ho visto poco fa i loro
capi, appiattati lì, nella casa abbandonata. Dicono<span class="pagenum"><a name="Page_98" id="Page_98">[98]</a></span>
che tu hai portato nuove febbri, chiuse
nelle ghirbe. Ti uccideranno, Kabango. Non
passare la notte in questo luogo. Partiamo subito.
Sorreggerò io stesso Mabima, e quando
sarà stanca la porterò io stesso sulle mie spalle.</p>

<p class="center"><span class="smcap">Kabango</span></p>

<div class="blockquot"><p><i>rimane pochi istanti assorto,
poi con voce lenta.</i></p></div>

<p>Credo in te, Bagamoio.</p>

<div class="blockquot"><p><i>A Lanzirica.</i></p></div>

<p>Taci! Partiamo, Bagamoio!</p>

<p class="center"><span class="smcap">Bagamoio</span></p>

<div class="blockquot"><p><i>comincia a raccogliere i
sacchi mentre Mabima
entra nella capanna seguita
da Lanzirica.</i></p></div>

<p>Conviene far presto, prima che la luna
scompaia. Seguiremo la pista degli elefanti.</p>

<div class="blockquot"><p><i>Trattenendosi per non
balzare dalla gioia.</i></p></div>

<p>Felicità! Felicità! Sono un po' ebbro per la
gioia di andar via. Ho finito di lottare con le
mosche furù! Non voglio, per Allah! morire
gonfiato e tatuato dal croco e dalle pulci scic!<span class="pagenum"><a name="Page_99" id="Page_99">[99]</a></span>
Maledetta foresta tignosa, pidocchiosa, piena
di vaiolo nero e di colera! Benedette le strade
salubri del deserto!</p>

<div class="blockquot"><p><i>Cambiando voce, come
per una subitanea sorpresa.</i></p></div>

<p>Kabango, vieni! Guarda!</p>

<div class="blockquot"><p><i>Kabango si avvicina alla
capanna.</i></p></div>

<p>Due serpenti! Guarda! Si sono annodati sulle
corde. Non cedono. Sembrano d'acciaio!</p>

<p class="center"><span class="smcap">Mabima</span></p>

<div class="blockquot"><p><i>uscendo dalla capanna
dietro a Lanzirica, al
quale si aggrappa con
moti convulsi.</i></p></div>

<p>No! No! Rendimi le pelli sacre!</p>

<div class="blockquot"><p><i>Ma il terrore dei serpenti
la ferma; e rimane perplessa,
con gli occhi fissi
su Lanzirica, che nasconde
il Sinrun sul petto,
fra le pieghe della
sua galabieh.</i></p></div>

<p class="center"><span class="smcap">Bagamoio</span></p>

<div class="blockquot"><p><i>con un balzo indietro.</i></p></div>

<p>Guàrdati alle spalle, Kabango! Altri serpenti<span class="pagenum"><a name="Page_100" id="Page_100">[100]</a></span>
tra i rami ti minacciano! Col calcio del
fucile li ucciderò.</p>

<div class="blockquot"><p><i>6 Frusciatori.</i></p></div>

<p class="center"><span class="smcap">Kabango</span></p>

<p>Siamo assaliti da tutte le parti. Lassù! Sono
centinaia! Maledetto buio! Tutti gli alberi ne
sono pieni! Non si vede più il cielo fra i rami.
Siamo sotto una vôlta di serpenti! Bagamoio!
Presto! cerchiamo un varco!</p>

<p class="center"><span class="smcap">Bagamoio</span></p>

<p>Tra le agavi e i cactus. Ho trovato! Sono
sicuro. Non si sono ancora allacciati. Ne ho
già uccisi tre col calcio del fucile. Ma sono
molti!... molti!... Attenti alle spalle!... Ah!
preferirei lottare coi leoni, sulle dune!</p>

<div class="blockquot"><p><i>8 Frusciatori.</i></p></div>

<p class="center"><span class="smcap">Kabango</span></p>

<div class="blockquot"><p><i>lottando coi serpenti accanto
a Bagamoio mentre
Mabima e Lanzirica
trasportano grosse pietre
e le ammucchiano dietro
di loro.</i></p></div><p><span class="pagenum"><a name="Page_101" id="Page_101">[101]</a></span></p>

<p>Bagamoio, delle pietre! Portami delle pietre!
Schiaccia le teste! Mabima, non lasciarti
prendere nelle spire dei serpenti! Bagamoio,
fa come me! Lascia stare il fucile! Schiacciali
con le pietre! Pigliali per la coda con la mano
sinistra, e fulmineamente rovescia con la destra
le tasche di veleno, dalla testa in giù.</p>

<div class="blockquot"><p><i>Buio macchiato di corpi
neri. Si vede un confuso
gesticolare di corpi, con
a quando a quando le
voci di Kabango e di Bagamoio
che si chiamano.</i></p></div>

<p class="center"><span class="smcap">Kabango</span></p>

<p>Bagamoio! non preoccuparti delle liane che
ci frustano la schiena richiudendosi dietro
di noi!</p>

<div class="blockquot"><p><i>10 Frusciatori.</i></p></div>

<p class="center"><span class="smcap">Bagamoio</span></p>

<p>Kabango! Kabango!</p>

<p><i>L'intermezzo musicale descrive successivamente
la nera e tumultuosa lotta contro i serpenti, il
verde brillante dell'alba, il verde dorato del meriggio,
sino al rosso cupo del tramonto sulle sabbie,
all'orlo della foresta.</i></p>

<hr />

<p><span class="pagenum"><a name="Page_104" id="Page_104">[104]</a></span></p>

<h2><a name="ATTO_III" id="ATTO_III"></a>ATTO III.</h2>

<p class="center">LA PISTA DEGLI ELEFANTI</p>

<hr class="minor" />

<p class="center pad4">TONO DOMINANTE: ROSSO CUPO<br />
<br />
Intonarumori: Rombatori, Ululatori, Sibilatori,<br />
Trombarriti e Frusciatori, Crepitatori,<br />
Scoppiatori.</p>

<p class="pad4"><i>Vittoria sanguinosa dell'ideale umano che balza
dall'uomo morente all'uomo vivo attraverso le
ostilità accanite della materia. Grande varco aperto
dagli elefanti all'orlo della foresta. A sinistra
formidabile intrico di tronchi spaccati, altissimi
fieni, folte canne da zucchero e liane. A destra
le rovine delle tre tombe dei Ras Giuma. In fondo
il deserto arroventato da un tramonto aggressivo
tutto criniere e carne macellata.</i></p>

<hr class="tiny" />

<p><span class="pagenum"><a name="Page_105" id="Page_105">[105]</a></span></p>

<p class="center"><span class="smcap">Lanzirica</span></p>

<div class="blockquot"><p><i>a Kabango che sorregge
Mabima.</i></p></div>

<p>Usciamo presto dalla pista degli elefanti.</p>

<p class="center"><span class="smcap">Mabima</span></p>

<p>Qui non c'è pericolo. Bisogna esplorare bene
il deserto prima di uscire dalla foresta.</p>

<p class="center"><span class="smcap">Lanzirica</span></p>

<p>I Giuma mi hanno dichiarato ieri che la
mandra è vicina. Più di cento elefanti! Sono
in foia e perciò feroci!</p>

<p class="center"><span class="smcap">Kabango</span></p>

<p>Infatti il mese di giugno è il mese dei loro<span class="pagenum"><a name="Page_106" id="Page_106">[106]</a></span>
amori. Non senti, Bagamoio, l'acre fetore delle
loro glandole auricolari?</p>

<p class="center"><span class="smcap">Bagamoio</span></p>

<p>Sento.</p>

<p class="center"><span class="smcap">Lanzirica</span></p>

<p>Possono da un momento all'altro slanciarsi
fuori della foresta. Logicamente seguiranno
la pista già scavata.</p>

<p class="center"><span class="smcap">Bagamoio</span></p>

<p>Ma che pista scavata! Gli elefanti sono
creatori di strade.</p>

<p class="center"><span class="smcap">Mabima</span></p>

<p>Lungo lo stagno ho visto il loro cibo preferito,
la typha, in grande quantità, con foglie
magnifiche larghe più di una lama di sciabola...
E molte canne da zucchero... Qui, la
mandra si è fermata a lungo.</p>

<p class="center"><span class="smcap">Lanzirica</span></p>

<p>Ci tornerà. Guarda, Mabima, queste pallottole
di terra argillosa. Sono le pillole purgative<span class="pagenum"><a name="Page_107" id="Page_107">[107]</a></span>
che gli elefanti da veri igienisti si preparano
con le zampe. A giudicare dai mucchi
di escrementi la mandra è numerosissima.
Hanno sfasciato tutto.</p>

<div class="blockquot"><p><i>Mostrando le tombe
crollate, i tronchi spaccati
e i cespugli calpestati.</i></p></div>

<p>Ascolta! i loro barriti spaventosi!</p>

<div class="blockquot"><p><i>6 Trombarriti.</i></p></div>

<p class="center"><span class="smcap">Bagamoio</span></p>

<p>Ah! ah! che suono lacerato! Stonano come
le trombe lunghe di Nicassa!</p>

<div class="blockquot"><p><i>Una pausa.</i></p></div>

<p>Sono le proboscidi che soffiano così.</p>

<p class="center"><span class="smcap">Kabango</span></p>

<div class="blockquot"><p><i>3 Frusciatori, 3 Crepitatori,
3 Scoppiatori.</i></p></div>

<p>Strano! Sembrano le soffiate di mille freni
ad aria compressa.</p>

<p class="center"><span class="smcap">Bagamoio</span></p>

<p>Ora tutte le proboscidi della mandra sono<span class="pagenum"><a name="Page_108" id="Page_108">[108]</a></span>
nel fiume. Finiranno col berlo tutto con questo
lavoro di pompe affannate.</p>

<p class="center"><span class="smcap">Mabima</span></p>

<p>Se gli elefanti sono nel fiume, sono dunque
vicini!</p>

<p class="center"><span class="smcap">Bagamoio</span></p>

<p>Non temere, Mabima. Si divertiranno nel
fiume, fino a notte alta. Amano giuocare e
capriolare come ragazzi nell'acqua. Del resto,
tre chilometri ci separano dal guado. In caso
di pericolo ci accovacceremo sotto quelle piante
spinose che gli elefanti rispettano quanto
noi.</p>

<p class="center"><span class="smcap">Lanzirica</span></p>

<div class="blockquot"><p><i>ironico.</i></p></div>

<p>Avremo certamente il tempo di preparare
dei lacci per i loro piedi, scavare fossati e anche
mascherarli con fogliami. Poi disporremo
i nostri elefanti domestici e i nostri battitori
per imprigionare tutta la mandra nei parchi
d'allevamento!<span class="pagenum"><a name="Page_109" id="Page_109">[109]</a></span></p>

<p class="center"><span class="smcap">Bagamoio</span></p>

<p>Io ho spesso cacciato gli elefanti. Non li
temo. Hanno la vista corta e so colpirli nei
loro tre punti mortali: cuore, cervello o spina
dorsale.</p>

<p class="center"><span class="smcap">Kabango</span></p>

<div class="blockquot"><p><i>con voce cupa.</i></p></div>

<p>Non abbiamo più cartucce.</p>

<p class="center"><span class="smcap">Lanzirica</span></p>

<p>Non servirebbero a nulla, le cartucce. Gli
elefanti assaggiano il vento con la proboscide
e appena fiutata la presenza dell'uomo caricano
in massa compatta e accecano tutto con
potenti soffiate di sabbia. Il più veloce dei cavalieri
non se la caverebbe. A buon conto
voglio incendiare quei cespugli secchi. Metteremo
così una barriera insormontabile tra
loro e noi.</p>

<div class="blockquot"><p><i>Lanzirica si alza e comincia
a dar fuoco ai
cespugli.</i></p></div><p><span class="pagenum"><a name="Page_110" id="Page_110">[110]</a></span></p>

<p class="center"><span class="smcap">Kabango</span></p>

<div class="blockquot"><p><i>scattando in piedi.</i></p></div>

<p>Chi sono quegli uomini che fuggono?</p>

<div class="blockquot"><p><i>Passano correndo nel
fondo della scena quattro
negri armati di fucile.
Sembrano terrorizzati.
L'ultimo si butta in
un cespuglio a capo
fitto.</i></p></div>

<p class="center"><span class="smcap">Mabima</span></p>

<p>Sono cacciatori Giuma.</p>

<div class="blockquot"><p><i>Kabango e Bagamoio
corrono vicino a Lanzirica
e lo aiutano ad accendere
i cespugli che
divampano.</i></p></div>

<p class="center"><span class="smcap">Lanzirica</span></p>

<div class="blockquot"><p><i>con terrore.</i></p></div>

<p>Gli elefanti! Gli elefanti! Gli elefanti!</p>

<p class="center"><span class="smcap">Kabango</span></p>

<p>Non gridare come un vile e accendi! Accendi
presto i cespugli!<span class="pagenum"><a name="Page_111" id="Page_111">[111]</a></span></p>

<p class="center"><span class="smcap">Lanzirica</span></p>

<p>Non ho paura, Kabango, ma certo essi non
si fermeranno davanti ai nostri fuochi. Sono
più di cento... Senti l'urto spaventoso delle
loro fronti quadrate contro i tronchi! Eccoli,
eccoli! Li vedo. Caricano, proboscide alzata,
barrendo.</p>

<div class="blockquot"><p><i>6 Trombarriti, 6 Crepitatori,
6 Scoppiatori.</i></p></div>

<p class="center"><span class="smcap">Kabango</span></p>

<p>Non tremare, li vedo anch'io. Si fermeranno,
devono fermarsi davanti ai nostri fuochi.
Che meraviglioso spettacolo!</p>

<p class="center"><span class="smcap">Bagamoio</span></p>

<p>Sono esasperati dalla resistenza dei baobab...
I piedi sollevati da terra si inarcano...
Le proboscidi si allacciano come braccia di
lottatori...</p>

<p class="center"><span class="smcap">Lanzirica</span></p>

<p>Il più grande calpesta il suolo con rabbia...</p>

<p class="center"><span class="smcap">Mabima</span></p>

<p>Cosa mai ha afferrato? Sembra un uomo,
quel groviglio nero in cima alla proboscide!<span class="pagenum"><a name="Page_112" id="Page_112">[112]</a></span></p>

<p class="center"><span class="smcap">Kabango</span></p>

<p>Sì, sì. Un uomo col fucile. Lo sbatte contro
terra!... Ecco! Si fermano. I nostri fuochi
li hanno spaventati... Collaudano il terreno
con le zampe anteriori e con la proboscide.</p>

<div class="blockquot"><p><i>6 Trombarriti.</i></p></div>

<p class="center"><span class="smcap">Bagamoio</span></p>

<p>Kabango, Kabango, riconosco questo barrito
speciale! Rassomiglia a un suono di corno.
È il barrito del capo della mandra.</p>

<p class="center"><span class="smcap">Mabima</span></p>

<p>Ora voltano tutti la groppa. Sia lodato
Allah!</p>

<p class="center"><span class="smcap">Kabango</span></p>

<p>Altro che suono di corno! Sembra il crollo
d'un palazzo di cristallo... Tutti seguono il
capo della mandra. Rientrano nella foresta.</p>

<p class="center"><span class="smcap">Lanzirica</span></p>

<p>Siamo salvi!</p>

<div class="blockquot"><p><i>Lunga pausa.</i></p></div><p><span class="pagenum"><a name="Page_113" id="Page_113">[113]</a></span></p>

<p class="center"><span class="smcap">Mabima</span></p>

<p>Ma quelle forme laggiù non sono elefanti!
Sono vecchie muraglie che corrono. È dunque
vera la profezia di Goko: Un giorno la
città di Bab-el-Giuma si metterà in moto con
le sue case, le sue rovine irte di serpenti e
uscirà dalla foresta.</p>

<p class="center"><span class="smcap">Kabango</span></p>

<p>Non smarrirti nel fumo delle superstizioni.
Ciò che tu prendi per ruderi impennati e muraglie
galoppanti non sono altro che elefanti
in fuga. Quelle sono proboscidi! I serpenti di
Bab-el-Giuma sono lontani! Il frastuono diminuisce...
Ma io odo un altro rumore misterioso.
Un rullo di tamburo lontanissimo. Ora
s'avvicina...</p>

<div class="blockquot"><p><i>Rullo di tamburi mediante
2 Ululatori e 2 Sibilatori.
Battiti marcati,
legati da un continuo
rimbombo funereo. Kabango
ascolta per alcuni
istanti, poi s'avanza carponi
verso il fondo della
scena per spiare fra gli
alberi il deserto sempre
più arroventato dal tramonto
e da misteriosi incendî.</i></p></div><p><span class="pagenum"><a name="Page_114" id="Page_114">[114]</a></span></p>

<p>Che gioia! È mio fratello, mio fratello che
giunge! Riconosco il suono tipico del suo tamburo...</p>

<p>Vedrai, Mabima, il suo tamburo di guerra!
È enorme! La sua armatura di rame è ornata
di lunghe frange con pendagli d'oro!... Si ode
il suo rumore a venti chilometri di distanza.
Ha dei suonatori speciali che vi scatenano sopra
mani e piedi freneticamente, agitandosi e
danzando. Quattro, cinque, e spesso otto suonatori!
A quando a quando, con grandi colpi
di reni, essi cacciano contro la pelle sonora
le loro teste impazzite dalla gioia. Allora,
senti!... senti!... ottengono queste belle note
profonde.</p>

<div class="blockquot"><p><i>6 Ululatori e 6 Sibilatori.</i></p></div>

<p class="center"><span class="smcap">Mabima</span></p>

<p>Su quella duna! Lo vedo... È veramente
enorme! Scintilla tutto d'oro. Sembra arroventarsi
per la gioia di vibrare, inondando le
dune coi suoi pendagli sonori.</p>

<p class="center"><span class="smcap">Kabango</span></p>

<div class="blockquot"><p><i>sta in ascolto; poi, scattando
con gioia.</i></p></div><p><span class="pagenum"><a name="Page_115" id="Page_115">[115]</a></span></p>

<p>Benedetto, benedetto sia mio fratello! Egli
accorre per salvare il Sinrun e anche me, poichè
mi ama. Avrà chiamato a raccolta tutte
le tribù fedeli. Sono molte. Mabima, guarda!
Mio fratello è là che viene. Perchè sei triste,
Mabima?... Non provi anche tu un'immensa
gioia?</p>

<p class="center"><span class="smcap">Mabima</span></p>

<p>Non oso crederci, Kabango... Sarebbe troppo
bella, la vita! Io sento ancora su di noi
il sibilo tremendo dei serpenti e l'ombra velenosa
della foresta.</p>

<p class="center"><span class="smcap">Bagamoio</span></p>

<div class="blockquot"><p><i>a Lanzirica.</i></p></div>

<p>Perchè ridi?</p>

<p class="center"><span class="smcap">Lanzirica</span></p>

<p>Rido della vostra ingenuità! Kabango s'illude.
Non è il tamburo di suo fratello. Questo
è il tamburo di Nicassa!</p>

<p class="center"><span class="smcap">Bagamoio</span></p>

<p>Come lo sai? Come lo sai? Traditore!</p>

<div class="blockquot"><p><i>Si scaglia contro Lanzirica,
che cade nella
sabbia.</i></p></div><p><span class="pagenum"><a name="Page_116" id="Page_116">[116]</a></span></p>

<p class="center"><span class="smcap">Kabango</span></p>

<div class="blockquot"><p><i>voltandosi.</i></p></div>

<p>Fèrmati, Bagamoio! Fèrmati!</p>

<p class="center"><span class="smcap">Bagamoio</span></p>

<div class="blockquot"><p><i>si stacca dal corpo immobile
di Lanzirica, si
rialza lentamente, rimane
per un istante assorto,
poi scoppia in una
risata.</i></p></div>

<p>Ho medicato il tuo medico, Kabango! Ora
è guarito definitivamente. Ha terminato la sua
ignobile vita di coccodrillo in agguato nel
fango!... Perdonami se non ti ho domandato
il permesso di ucciderlo.</p>

<div class="blockquot"><p><i>Poi di scatto.</i></p></div>

<p>Questo non è il tamburo di tuo fratello. Sono
i nostri nemici! Hanno ritrovato le nostre
tracce! Lanzirica ti ha tradito!... Lui!... lui!
E ti ha rubato il Sinrun.</p>

<div class="blockquot"><p><i>Rullo di tamburi mediante
3 Ululatori e 3 Sibilatori.</i></p></div>

<p class="center"><span class="smcap">Kabango</span></p>

<p>Che dici?<span class="pagenum"><a name="Page_117" id="Page_117">[117]</a></span></p>

<p class="center"><span class="smcap">Bagamoio</span></p>

<p>Guarda!</p>

<div class="blockquot"><p><i>Apre la galabieh di Lanzirica
morto e mostra le
pelli del Sinrun insanguinate.</i></p></div>

<p class="center"><span class="smcap">Kabango</span></p>

<div class="blockquot"><p><i>le afferra, le guarda attentamente,
le bacia, poi
si volge inferocito a Mabima.</i></p></div>

<p>Come?</p>

<p class="center"><span class="smcap">Mabima</span></p>

<div class="blockquot"><p><i>terrorizzata.</i></p></div>

<p>Kabango! Perdonami! Ho avuto torto! Le
ho consegnate io a Lanzirica. Mi fidavo di lui.</p>

<p class="center"><span class="smcap">Kabango</span></p>

<div class="blockquot"><p><i>a Mabima, irruente.</i></p></div>

<p>No! No! Tu non dici la verità! Tu non
hai potuto consegnare le pelli sacre a Lanzirica!
È lui che te le ha rubate!</p>

<p class="center"><span class="smcap">Mabima</span></p>

<p>No! no!</p>

<p class="center"><span class="smcap">Kabango</span></p>

<p>Lanzirica te le ha rubate, e tu hai taciuto!<span class="pagenum"><a name="Page_118" id="Page_118">[118]</a></span>
Mi sei dunque nemica anche tu?! Perchè?...
Perchè?...</p>

<p class="center"><span class="smcap">Mabima</span></p>

<p>Kabango! Kabango!... Io ti amo! Non
amo che te! Sono pazza, pazza d'amore
per te!</p>

<div class="blockquot"><p><i>Rullo di tamburi mediante
3 Ululatori e 3 Sibilatori.</i></p></div>

<p class="center"><span class="smcap">Kabango</span></p>

<div class="blockquot"><p><i>contraendo la bocca ad
un sorriso amaro.</i></p></div>

<p>Tu non ami il Sinrun!</p>

<div class="blockquot"><p><i>Respinge Mabima.</i></p></div>

<p>Lo so!</p>

<p class="center"><span class="smcap">Mabima</span></p>

<p>Kabango! Kabango, perdonami!... Non ho
saputo amarti! Sono gelosa, gelosa, gelosa
del Sinrun!... Uccidimi! Sono una donna!...
Non valgo nulla!...</p>

<div class="blockquot"><p><i>Si accovaccia piangendo.</i></p></div>

<p class="center"><span class="smcap">Bagamoio</span></p>

<p>Kabango! Tutti i varchi della foresta sono
bloccati! Hanno incendiati gli accampamenti<span class="pagenum"><a name="Page_119" id="Page_119">[119]</a></span>
dei Giuma! Bruciati i Campi d'orzo! Razziati
i villaggi!</p>

<div class="blockquot"><p><i>Rullo di tamburi mediante
4 Sibilatori e 4
Ululatori.</i></p></div>

<p class="center"><span class="smcap">Kabango</span></p>

<p>Bagamoio, non sgomentarti!... Non sporgerti
fuori dagli alberi. Bisogna salvare il Sinrun!
Se il mio destino m'impone di sacrificarmi,
mi sacrificherò. Abbiamo dietro di noi la
minaccia dei serpenti e degli elefanti! E davanti
a noi l'orda dei miei beneficati traditori!
Ma il mio cervello è ancor pieno di astuzie
sottili! Io non posso proseguire. La mia gamba
è quasi morta. Il veleno l'ha tutta invasa.
Bagamoio, ti consegno le pelli sacre del Sinrun,
perchè tu, con le tue mani, le consegni
a mio fratello.</p>

<p class="center"><span class="smcap">Bagamoio</span></p>

<p>Farò ciò che tu mi comandi. Ma tu, come
ti salverai?</p>

<p class="center"><span class="smcap">Kabango</span></p>

<p>Non mi salverò. Anzi, attirerò contro di me
tutti i loro odî rapaci. Morrò sotto i loro colpi.
Mi colpiranno subito al cuore, ma esiteranno<span class="pagenum"><a name="Page_120" id="Page_120">[120]</a></span>
prima di frugare il mio cadavere. So che mi
temono anche morto, e il mio cadavere squartato
li terrorizzerà ancora col suo fuoco e la
sua luce, come un vulcano. Sarà tanto di guadagnato
per il Sinrun.</p>

<p>Mentre in cerchio mi contempleranno finalmente
morto, senza osare toccarmi, tu potrai
correre, correre a tutta velocità, appiattandoti
di tanto in tanto nella sabbia, e senza
fermarti giungerai nell'oasi di mio fratello.</p>

<div class="blockquot"><p><i>Rullo di tamburi mediante
5 Sibilatori e 5
Ululatori.</i></p></div>

<p class="center"><span class="smcap">Bagamoio</span></p>

<p>Sono sicuro, sicuro di giungervi! Non temere!
Ho muscoli d'acciaio. Basta che io
possa scivolar giù fino al letto dell'Uadi senza
essere colpito. Vedi, Kabango, quelle piante
arsicce fra i sassi rossi. Basta che io non sia
colpito sul sentiero scoperto!</p>

<p class="center"><span class="smcap">Kabango</span></p>

<p>Stringi bene sul petto le pelli del Sinrun.</p>

<p class="center"><span class="smcap">Bagamoio</span></p>

<p>Le ho già legate sulle mie costole. Sono<span class="pagenum"><a name="Page_121" id="Page_121">[121]</a></span>
quasi incastrate dentro. Dovrò poi lacerarmi
la carne per consegnarle a tuo fratello. Vuoi
che salvi anche Mabima?</p>

<p class="center"><span class="smcap">Mabima</span></p>

<p>No, no, non voglio lasciarti, Kabango!</p>

<p class="center"><span class="smcap">Bagamoio</span></p>

<p>Ascolta, Kabango... Posso, se vuoi, condurla
con me. Se la fortuna sorride a me, sorriderà
anche a lei. La nasconderò in un burrone
dell'Uadi, e tornerò di notte a riprenderla.</p>

<p class="center"><span class="smcap">Mabima</span></p>

<p>No! No! No, Kabango!</p>

<p class="center"><span class="smcap">Bagamoio</span></p>

<p>I tamburi si avvicinano!</p>

<div class="blockquot"><p><i>6 Ululatori e 6 Sibilatori.</i></p></div>

<p>Vedi!... Lassù, sulla cresta di quella duna,
dove il sole sta per scomparire, c'è un formicolio
di forme nere e vermiglie, che bolle
come un mosto. Battono, battono sul loro infernale
tamburo! Che vili! Vorrebbero adunare<span class="pagenum"><a name="Page_122" id="Page_122">[122]</a></span>
altre tribù. Non si sentono sufficientemente
numerosi. Certo, i muezzin predicano
contro di te dall'alto dei minareti!</p>

<p class="center"><span class="smcap">Kabango</span></p>

<div class="blockquot"><p><i>assorto.</i></p></div>

<p>Questo rullo, è il rullo del Sole, tamburo
infernale, eterno eccitatore e massacratore dei
sogni sovrumani!...</p>

<p class="center"><span class="smcap">Bagamoio</span></p>

<p>Rabbia!... I loro urli mi danno il vomito!
Strepitano come rospi rimpinzati di luna... Li
affetterei e mangerei come cocomeri diacci!
Sanno che non puoi sfuggire ai loro colpi e
pregustano la conquista del Sinrun! Sperano
di portarlo in giro a suon di tube, pifferi e
derbuke, sparando a cavallo e facendo la fantasia!
Ah! Ah! Non avranno il Sinrun! Non
l'avranno mai! Il Sinrun è mio, mio, mio,
carne della mia carne!... Kabango, devo partire?</p>

<p class="center"><span class="smcap">Kabango</span></p>

<p>No, aspetta. Fra poco. Prepàrati ad un lungo
slancio di tigre giù per la china, quando<span class="pagenum"><a name="Page_123" id="Page_123">[123]</a></span>
mi ergerò su questa cresta, fuori dagli alberi.
Subito mi riconosceranno per la mia statura.
Tutti gli occhi e tutti i fucili saranno puntati
su di me. Allora tu, pronto, scatterai giù pel
sentiero senza fermarti. Curvo, pancia a terra,
radendo il suolo! Che non ti si veda! Come
un fumo veloce! Comprendi? E senza fermarti!
Ti si dovesse schiantare il cuore!</p>

<p class="center"><span class="smcap">Bagamoio</span></p>

<p>Ho il cuore di uno struzzo, io! Cuore di
cavallo arabo! Cuore di dromedario! Non si
schianterà, sta sicuro! Sono Bagamoio, il corridore!
Il rullo del tamburo e il fuoco del sole
frusteranno i miei garretti. Grazie, Kabango,
per l'alto onore che mi hai concesso!</p>

<div class="blockquot"><p><i>Bagamoio viene verso la
ribalta e si mette nella
posa tesa in avanti di un
corridore che aspetta il
segnale di partenza.</i></p></div>

<p class="center"><span class="smcap">Kabango</span></p>

<div class="blockquot"><p><i>a Mabima che lo abbraccia
teneramente.</i></p></div>

<p>Non ho voluto che tu fuggissi con Bagamoio,
per non ritardare la sua corsa, che deve<span class="pagenum"><a name="Page_124" id="Page_124">[124]</a></span>
essere velocissima, senza riposo. Ti amo, Mabima.
Baciami, e aiutami con un ultimo bacio
ad amare, più che te, il Sinrun!</p>

<p class="center"><span class="smcap">Mabima</span></p>

<p>Sono felice di morire con te per salvare ciò
che ami più di me. Ora incomincia la notte
ideale di cui mi parlavi nella foresta. Notte
eterna, profumata e illuminata di fortune alte
e definitive nel placido letto della morte.
Tutti i giacigli della terra sono inadatti all'amore.
Gemono sotto l'amplesso dei corpi,
come belve schiacciate e gementi. I giacigli
di foglie dell'oasi scricchiolano come passi di
ladri. I giacigli dei ricchi sono pieni di gemme
impertinenti che spiano. Ricordi i nostri primi
baci nella lunga barca dai cento rematori?</p>

<p class="center"><span class="smcap">Kabango</span></p>

<p>Ricordo. Il vento del mare ci docciava con
le perle del sudore dei rematori. Erano tutti
lieti di offrirti la loro forza devota!</p>

<p class="center"><span class="smcap">Mabima</span></p>

<p>Ma tu ti trattenevi dal baciarmi per non
offenderli!...</p>

<div class="blockquot"><p><i>Silenzio.</i></p></div><p><span class="pagenum"><a name="Page_125" id="Page_125">[125]</a></span></p>

<p>Kabango, il letto della morte è muto, infinito,
senza distrazioni, nè testimoni.</p>

<div class="blockquot"><p><i>Scoppia in pianto.</i></p></div>

<p class="center"><span class="smcap">Kabango</span></p>

<p>Perchè piangi?... Non piangere, non tremare
così. Povera Mabima!...</p>

<div class="blockquot"><p><i>Lungo silenzio.</i></p></div>

<p>Ascoltami. Io sono già staccato dalla terra.
Ma tu sei la primavera! Tu appartieni alla
terra! Devi vivere! Va con Bagamoio.</p>

<p class="center"><span class="smcap">Mabima</span></p>

<p>No! No! Non disprezzarmi così. Non sono
vile davanti alla morte. Il rimorso, soltanto
il rimorso mi fa tremare. Non ho saputo custodire
il Sinrun! Ecco l'irreparabile!... Ora
tu non mi guardi più con gli occhi di ieri,
pieni di fede! Ah! se potessi abolire ciò che
fu! Tu meritavi tutto, tutto l'amore! Ed io non
ho saputo amarti.</p>

<div class="blockquot"><p><i>Lungo silenzio.</i></p></div>

<p>Non ho saputo! Perdonami.</p>

<div class="blockquot"><p><i>Si getta a terra, scioglie
la benda dal piede di
Kabango e incolla la
bocca sulla piaga avidamente.</i></p></div><p><span class="pagenum"><a name="Page_126" id="Page_126">[126]</a></span></p>

<p class="center"><span class="smcap">Kabango</span></p>

<div class="blockquot"><p><i>cercando di svincolare la
sua gamba dalle braccia
di Mabima.</i></p></div>

<p>No! No! Mabima.</p>

<p class="center"><span class="smcap">Mabima</span></p>

<div class="blockquot"><p><i>avvinta alla gamba di
Kabango, staccando la
bocca dalla piaga e volgendo
gli occhi in alto,
felici.</i></p></div>

<p>Ah! Ho bevuto tutto, tutto il tuo perdono!
Grazie!</p>

<p class="center"><span class="smcap">Kabango</span></p>

<div class="blockquot"><p><i>trascinando Mabima, si
avanza tra gli alberi,
sulla cresta della duna.</i></p></div>

<p>Vieni Mabima! Il pugno del Destino è
chiuso!</p>

<div class="blockquot"><p><i>Agita in alto le braccia.
Urli forsennati, lontani e
vicini, accolgono la sua
apparizione gesticolante.
Mabima si è tutta distesa
con la bocca sul
piede ferito di Kabango.
Scoppia la prima scarica
di fucileria. Rullo di tamburi
mediante 8 Ululatori
e 8 Sibilatori.</i></p></div><p><span class="pagenum"><a name="Page_127" id="Page_127">[127]</a></span></p>

<p>Vi compiango, vi compiango! Non sono
neanche ferito! Speravo di avervi insegnata
l'arte di colpire al cuore le vecchie idee e le
vecchie cose. Ma io non sono una vecchia
idea!... Sono un giovane bersaglio vivo che
spaventa i proiettili! Vi vantavate di conoscere
quanto me le precisioni matematiche. Siete
rimasti, quali eravate, i piccoli ingegneri invidiosi,
cultori tradizionali di tubercolosi, sifilide,
lebbra e tracoma africani! Sempre la
stessa indecisione balorda! Precisate dunque
il vostro tiro! Non temo la morte, poichè i miei
fedeli, coloro che amano il Sinrun, continueranno
audacemente la grande opera mia!</p>

<div class="blockquot"><p><i>Kabango ferito si aggrappa
al tronco di un
albero e vi appoggia la
schiena, rimanendo ritto,
col pugno teso contro
gli assalitori.</i></p></div>

<p>Venite! Venite avanti!</p>

<div class="blockquot"><p><i>Volta la faccia verso Bagamoio.</i></p></div>

<p class="center"><span class="smcap">Bagamoio</span></p>

<div class="blockquot"><p><i>cacciandosi giù per la
china.</i></p></div>

<p>Addio!<span class="pagenum"><a name="Page_128" id="Page_128">[128]</a></span></p>

<div class="blockquot"><p><i>Seconda scarica di fucileria.
Kabango oscilla.
A destra e a sinistra, nel
fondo della scena quasi
buia, un formicolare di
ombre armate di fucili,
stringe a poco a poco il
suo cerchio minaccioso,
ma terrorizzato e cauto,
intorno a Kabango che
tende il pugno.</i></p></div>

<p class="center"><span class="smcap">Bagamoio</span></p>

<div class="blockquot"><p><i>invisibile, dal fondo dell'Uadi.</i></p></div>

<p>Kabango! Kabango! Il Sinrun è salvo!</p>

<div class="blockquot"><p><i>Kabango crolla. Allora,
come per un'intesa comune,
quelle ombre armate
di fucili si precipitano
su Kabango, col
furore di un assalto ad
un vivo.</i></p></div>

<hr />

<p class="center big pad4">OPERE DI F. T. MARINETTI</p>

<table class="opere" summary="Opere di Marinetti">
	<tr>
		<td>LA CONQUÊTE DES ÉTOILES, poème épique, 3<sup>e</sup> édition. Éditions de la «Plume», Paris</td> <td class="r">3 fr. 50</td>
	</tr>
	<tr>
		<td>DESTRUCTION, poèmes. Leon Vanier, éditeur, Paris</td> <td class="r">3 fr. 50</td>
	</tr>
	<tr>
		<td>LA MOMIE SANGLANTE, poème dramatique. Edizioni del «Verde e Azzurro», Milano</td> <td class="r">2 fr. 50</td>
	</tr>
	<tr>
		<td>D'ANNUNZIO INTIME, 4<sup>e</sup> édition. Edizioni del «Verde e Azzurro», Milano</td> <td class="r">2 fr. 50</td>
	</tr>
	<tr>
		<td>LE ROI BOMBANCE, tragédie satyrique, 3<sup>e</sup> édition. Éditions du «Mercure de France», Paris</td> <td class="r">3 fr. 50</td>
	</tr>
	<tr>
		<td>LA VILLE CHARNELLE. 4<sup>e</sup> édition. E. Sansot et C., éditeurs, Paris</td> <td class="r">3 fr. 50</td>
	</tr>
	<tr>
		<td>LES DIEUX S'EN VONT, D'ANNUNZIO RESTE. II<sup>e</sup> édition. E. Sansot et C., éditeurs, Paris</td> <td class="r">3 fr. 50</td>
	</tr>
	<tr>
		<td>LA CONQUÊTE DES ÉTOILES, 4<sup>e</sup> édition, suivie des jugements de la presse intemationale. E. Sansot et C., éditeurs, Paris</td> <td class="r">3 fr. 50</td>
	</tr>
	<tr>
		<td>POUPÉES ÉLECTRIQUES, drame en trois actes en prose, avec une préface sur le Futurisme. E. Sansot et C., éditeurs, Paris</td> <td class="r">3 fr. 50</td>
	</tr>
	<tr>
		<td>ENQUÊTE INTERNATIONALE SUR LE VERS LIBRE, précédée du premier Manifeste futuriste, 8<sup>e</sup> mille. Éditions de «Poesia»</td> <td class="r">3 fr. 50</td>
	</tr>
	<tr>
		<td>MAFARKA LE FUTURISTE, roman africain (21<sup>e</sup> mille). E. Sansot et C, éditeurs, Paris</td> <td class="r">3 fr. 50</td>
	</tr>
	<tr>
		<td>MAFARKA IL FUTURISTA, romanzo, tradotto da Decio Cinti (Processato e condannato. Due mesi e mezzo di prigione all'autore). Edizioni Futuriste di «Poesia»</td> <td class="r">Sequestrato</td>
	</tr>
	<tr>
		<td>DISTRUZIONE, poema, tradotto in versi liberi, col <i>Primo processo di «Mafarka il Futurista»</i>. Edizioni di «Poesia»</td> <td class="r">Esaurito</td>
	</tr>
	<tr>
		<td>RE BALDORIA, traduzione di <i>Le Roi Bombance</i>. 3ª edizione. Fratelli Treves, Editori, Milano</td> <td class="r">L. 7,00</td>
	</tr>
	<tr>
		<td>LE FUTURISME, Théories et Mouvement, 12<sup>e</sup> mille. E. Sansot et C., éditeurs, Paris</td> <td class="r">3 fr. 50</td>
	</tr>
	<tr>
		<td>LA BATAILLE DE TRIPOLI, récit futuriste de la journée du <i>26 Octobre 1911</i>. Edizioni Futuriste di «Poesia»</td> <td class="r">1 fr. 50</td>
	</tr>
	<tr>
		<td>LA BATTAGLIA DI TRIPOLI, vissuta e cantata da <i>F. T. Marinetti</i>. Edizioni Futuriste di «Poesia»</td> <td class="r">L. 2,00</td>
	</tr>
	<tr>
		<td>LE MONOPLAN DU PAPE, roman prophétique en vers libres. E. Sansot et C., éditeurs, Paris</td> <td class="r">3 fr. 50</td>
	</tr>
	<tr>
		<td>ZANG-TUMB-TUMB. (Assedio di Adrianopoli). Parole in libertà. Edizioni Futuriste di «Poesia»</td> <td class="r">L. 3,00</td>
	</tr>
	<tr>
		<td>GUERRA, SOLA IGIENE DEL MONDO. Edizioni Futuriste di «Poesia»</td> <td class="r">L. 2,00</td>
	</tr>
	<tr>
		<td>L'AEROPLANO DEL PAPA, romanzo profetico in versi liberi, traduzione del <i>Monoplan du Pape</i>. Edizioni Futuriste di «Poesia» </td> <td class="r">L. 3,50</td>
	</tr>
	<tr>
		<td>EL FUTURISMO, traducción de German Gomez de la Mata y N. Hernandez Luquero. F. Sempere y C., editores, Valencia</td> <td class="r">4 <i>reales</i></td>
	</tr>
	<tr>
		<td>FUTURISME, traduction russe. Editions de «Prométhée». Saint-Pétersbourg</td> <td class="r">1 <i>r</i> 25 <i>k</i></td>
	</tr>
	<tr>
		<td>NOI FUTURISTI. Edizioni Quintieri. Milano</td> <td class="r">L. 2,00</td>
	</tr>
	<tr>
		<td>MANIFESTI DEL FUTURISMO. 4 volumetti dei <i>Breviari intellettuali</i>. Istituto Editoriale Italiano. Milano</td> <td class="r">L. 8,00</td>
	</tr>
	<tr>
		<td>TEATRO SINTETICO FUTURISTA, in collaborazione con <i>B. Corra</i> ed <i>E. Settimelli</i> (2 vol.). Istituto Editoriale Italiano. Milano</td> <td class="r">L. 4,00</td>
	</tr>
	<tr>
		<td>VERSI E PROSE DI S. MALLARMÉ, prima traduzione italiana. Istituto Editoriale Italiano. Milano</td> <td class="r">L. 2,00</td>
	</tr>
	<tr>
		<td>POESIE SCELTE, Istituto Editoriale Italiano. Milano</td> <td class="r">L. 4,00</td>
	</tr>
	<tr>
		<td>COME SI SEDUCONO LE DONNE. Edizioni dell'<i>Italia Futurista</i></td> <td class="r">L. 3,00</td>
	</tr>
	<tr>
		<td>L'ISOLA DEI BACI, in collaborazione con <i>B. Corra</i>. Facchi, Editore. Milano</td> <td class="r">L. 3,00</td>
	</tr>
	<tr>
		<td>DEMOCRAZIA FUTURISTA, Dinamismo politico. Facchi, editore. Milano</td> <td class="r">L. 5,00</td>
	</tr>
	<tr>
		<td>8 ANIME IN UNA BOMBA, romanzo esplosivo. Edizioni Futuriste di «Poesia» </td> <td class="r">L. 3,00</td>
	</tr>
	<tr>
		<td>UN VENTRE DI DONNA, romanzo chirurgico, in collaborazione con la signora. <i>Enif Robert</i>. Facchi, Edit. Milano</td> <td class="r">L. 4,00</td>
	</tr>
	<tr>
		<td>DISTRUZIONE, poema futurista, traduzione in versi liberi, di <i>Decio Cinti</i>; col processo di <i>Mafarka il futurista</i>. (Nuova edizione). Casa Editrice Sonzogno. Milano</td> <td class="r">L. 5,00</td>
	</tr>
	<tr>
		<td>ELETTRICITÀ SESSUALE, sintesi teatrali. &mdash; Facchi, Editore. Milano</td> <td class="r">L.  3,50</td>
	</tr>
	<tr>
		<td>LES MOTS EN LIBERTÉ FUTURISTES &mdash; Edizioni futuriste di «Poesia» Milano</td> <td class="r">L. 3,50</td>
	</tr>
	<tr>
		<td>LA CONQUISTA DELLE STELLE, poema epico. Nuova edizione. &mdash; Casa Editrice Sonzogno, Milano</td> <td class="r">L. 4,50</td>
	</tr>
	<tr>
		<td>LE MOTS EN LIBERTÉ FUTURISTES. Edizioni futuriste di «Poesia»</td> <td class="r">L. 3,00</td>
	</tr>
	<tr>
		<td>MAFARKA IL FUTURISTA. Nuova edizione. &mdash; Casa Editrice Sonzogno, Milano</td> <td class="r">L. 6,50</td>
	</tr>
	<tr>
		<td>L'ALCOVA D'ACCIAIO, romanzo vissuto. &mdash; Edizioni Vitagliano, Milano</td> <td class="r">L. 8,00</td>
	</tr>
	<tr>
		<td>ENRICO CAVIGLIA, profilo. &mdash; Edizioni Futuriste. &mdash; V. Porta, Piacenza</td> <td class="r">L. 2,00</td>
	</tr>
</table>

<hr />

<div class="tnote">
<h2>Nota del Trascrittore</h2>

<p>Ortografia e punteggiatura originali sono state mantenute,
correggendo senza annotazione minimi errori tipografici. L'elenco
delle opere è stato spostato alla fine del testo. Sono
stati corretti i seguenti refusi (tra parentesi il testo
originale):</p>

<ul>
<li>22 - Mabima non ha mai amato nè [ne] stimato</li>
<li>72 - nè [ne] servono a pagare</li>
</ul>

<p>Grafie alternative mantenute:</p>

<ul>
<li>berberi / bèrberi</li>
<li>Messi / Mèssi</li>
</ul>
</div>

</body>
</html>
